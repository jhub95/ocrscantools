İÇİNDEKİLER





	Önsöz	5

	Sürgün 	ve Ötesi - Sunuş	7

	‘Peygamberlerin 	Yazıları’na GİRİŞ	11

	Peygamber 	ve Bildirisi	23

	 	Peygamberin Gelecek ile ilgili Bildirisi	35

	DANİEL 	ÜZERİNE YORUM	51

	HAGAY 	ÜZERİNE YORUM	147

	ZEKERİYA 	ÜZERİNE YORUM	161

	MALAKİ 	ÜZERİNE YORUM	251

	Sonsöz: 	‘Peygamberlik Ruhunun Özü’	287

	Danışılan 	Eserler Dizini	293





Önsöz





İsa Mesih Tanrı’nın Egemenliği’yle, kendi kimliğiyle, sonsuz kurtuluşla, doğrular ve yanlışlarla ilgili derin ve kapsamlı gerçekler öğretti. Ancak bunları ağır, uzun tümceli ve akademik açıklamalarla değil, genellikle ‘benzetme’ dediğimiz sade ve yalın öykülerle yaptı. Böylece bize önemli bir ders verdi: Kutsal Kitap’a dayalı önemli öğretişler, yorumlar ve ilahiyat çalışmaları son derece sade, öz ve anlaşılır bir dille ortaya konulabilir.

Ne var ki, ilahiyatla ilgili çalışmalarda genellikle ağdalı ve karmaşık bir dil kullanılır. Çünkü böyle yapmakla konuya yüce ve bilimsel bir hava katıldığı sanılır. Oysa Tanrı’nın yaklaşımı böyle değildir; O ruhsal gerçekleri bilge ve akıllı kişilerden gizleyip küçük çocuklara açmıştır (Luk.10:21). Tanrı’nın isteği buydu ve öğretmenliğin ustalığı da burada yatar. Mesih’in öğretmenleri, ruhsal gerçekleri bilge ve akıllı kişilere değil, küçük çocuklara açıkladıklarını unutmamalıdırlar.

Peygamberlerin kitapçıkları bizler için can alıcı önem taşıyan örnekler, uyarılar ve yüreklendirici sözlerle doludur. Bunlar Tanrı’ya yaraşan bir yaşam sürmek isteyenlerin yoluna ışık tutar. Ancak bu kitapçıklarda sırlar, simgeler, vakitler, rüyalar, görümler ve rakamlarla yüklü metinler de vardır. Bunlardan ötürü kafası kolaylıkla karışabilen bir kişi, ya bu sayfaları atlamak ya da anlamadan okumak zorunda kalır. Böylece yeryüzünde dünün, bugünün ve yarının olaylarını anlamasını sağlayacak anahtarı gözden kaçırmış olur. Sürgün ve Ötesi, şu ana kadar okuduğum yorum kitapları içerisinde bu metinleri en tutarlı ve sade bir dille yorumlayan ilk kitap oldu.

Bir kez daha Kutsal Kitap’taki gerçeklerin aslında birbirine ne denli sımsıkı bağlantılı olduğunu görerek şaşırmamak elde değil! Gereken tek şey, parçaların bütünle bağlantısını kurabilmek, uygun yerlerine koyup tabloyu tamamlamak...

Sürgün ve Ötesi, Kutsal Kitap’ın zor anlaşılır gibi görünen kısımlarını son derece yalın ve sıcak bir dille yorumluyor. Derin sulardan eşsiz benzersiz inciler çıkarıyor, özenli ve anlaşılır bir üslupla parlatıp biz okurlara sunuyor. George Bristow, hem Tanrı vergisi öğretmenliğin hem de dua, deneyim ve alın teriyle gelişen usta yorumculuğun ürününü bu kitap ile bizlere sunuyor.

Tanrı’nın bizleri sevginin yanı sıra her türlü bilgide gelişmeye çağırdığını unutmayalım. Mesih’in öğrencileri bu kitapta zengin gıda çeşitlerinden oluşan bir sofraya, Tanrı Sözü’nün engin derinliklerini tatmaya çağrılıyorlar. Bu tadın ruhsal damağınızda bırakacağı izler kalıcı olacak. Birçok ayet zihninizde canlanacak, anlam kazanacak ve yüreğinize işleyecek. Bunların özündeki gerçek, Tanrı yolunda ve günlük yaşamınızda önemli kararlar vermenizi, doğru seçimler yapmanızı sağlayacak.

Sürgün ve Ötesi hiçbir imanlının kaçırmaması gereken çok değerli bir kaynaktır. Bu kaynaktan tatmanız ve doymanız dileğiyle sizlere yürekten tavsiye ediyorum.





Levent Kınran

Çevirmen ve Anadolu Türk Protestan Kilisesi Önderi





Sürgün ve Ötesi - Sunuş





Bu yorum kitabına verdiğim ad – Sürgün ve Ötesi – ne anlama geliyor? Sürgün derken, İsrail halkının tarihsel olarak İ.Ö.586 yılında Tanrı tarafından cezalandırılarak miras aldıkları kutsal toprak, kent ve tapınaktan uzaklaştırılıp putperest Babil ülkesine sürülmeleri kastediliyor. Daniel peygamber o sürgün döneminde Tanrı’ya hizmet edip sözlerini iletiyordu.

Ötesi derken, Tanrı’nın sadakati sayesinde İsrail halkından küçük bir azınlığın sürgünden geri dönmesi, kutsal kenti ve tapınağı yeniden inşa etmesi dile getiriliyor. Çok zor koşullar altında yeniden başlamaya çalışan halk Tanrı’nın onlara gönderdiği peygamberlerin yüreklendirici sözleriyle beslenip güç buldular. Hagay, Zekeriya ve Malaki peygamberler o günlerde Tanrı’nın habercileri olarak hizmet ettiler.

Bu kitapçıkları elimden geldiğince hem açıklayıp yorumlamaya, hem de günümüze uyarlamaya çalıştım. Çok önceden yaşanan bu olaylar ve Tanrı’dan gelen bu sözler, Türkiye’de yaşayan Hıristiyanlar’ı yakından ilgilendiriyor. Çünkü Mesih’e iman edenler için de bir çeşit “sürgün” söz konusudur. İncil’e göre bu dünyadaki zamanımız “gurbeti andıran” bir yaşamdır ve bizler “bu dünyada yabancı ve konuk” olarak yaşıyoruz (1Pe.11:17; 2:11). Aynı zamanda, “sürgün ötesi” dönemde de yaşadığımız söylenebilir, çünkü Tanrı’nın kurtuluşu gerçekleşmiştir ve bizler vaat edilenlere kısmen kavuşmuş durumdayız. Bununla birlikte hâlâ vaat edilenlerin tümüyle gerçekleşmesini bekliyoruz. Mesih sayesinde tutsaklıktan kurtulduk, ama vaat edilen birçok bereket ancak O’nun geri gelişiyle birlikte bize sağlanacaktır.

Dolayısıyla, bu peygamberlik kitapçıklarını anlamanın, 21. yüzyılda yaşayan Mesih İnanlıları’nın Sürgün ve Ötesi dönemleri hakkında aydınlanmalarını sağlayacağını düşünüyorum.

Elinizdeki bu mütevazı çalışma, ilk başta oturup bir yorum kitabı yazma düşüncesiyle hazırlanmadı ve çok akademik bir eser olma iddiasında da değildir. Amacım kilisedeki Kutsal Kitap öğretiş etkinliklerimiz için yazılı kaynaklar hazırlamaktı. Dolayısıyla çeşitli ortamlarda bu peygamberlerin yazılarını birlikte incelediğimiz imanlı kardeşlerime minnettarım. Tanrı Sözü’ne gösterdikleri yakın ilgi ve sordukları düşündürücü sorular sayesinde yazılı notlar hazırlamak benim için çok daha zevkli oldu. Bu şekilde yazıya dökülen düşünceler bu kitabın temelini oluşturdu.

İlk önce, sürgün sonrası dönemde yazan peygamberler, Hagay, Zekeriya ve Malaki’nin kitapçıkları için açıklamalar yazdım. O dönemde burada sunulan yorumların ilk taslaklarını sabırla okuyup birçok düzeltme yapan değerli kardeşim Banu Çelik’e teşekkür ederim.

Yıllar sonra kilise ortamında Daniel kitapçığı üzerine çalışma notlarını yazarken, acaba bunları diğer notlarla birlikte bir kitap haline getirsem yararlı olur mu diye düşündüm. O zamana kadar birikmiş olan notlarımı derleyip düzenli bir yorum kitabı haline getirmeye başladım. Bu dört kutsal kitapçığın her bir ayetini kısmen de olsa açıklamaya çalıştım. Kutsal Kitap (özellikle Eski Antlaşma) üzerine ciddi araştırmalar yapan Hıristiyanlar için Türkçe yorum kaynaklarının hemen hemen yok denecek kadar az olması bu konuda bana cesaret verdi. Çünkü kişisel çalışmalarımda bu tür kaynakların büyük yararını görmüştüm.

Yorumun yanında ayrıca ‘Peygamberlerin Yazıları’na uzunca bir giriş yazma gereğini hissettim, çünkü ülkemizde “vahiy” veya “peygamber” dendiği zaman insanlar genellikle bu olguyu Kutsal Kitap’taki vahiy ve peygamberlik kavramlarından çok farklı şekilde anlıyorlar. Dolayısıyla ayetlerin ayrıntılarına girmeden önce okuyucunun peygamberlik yazıları gerçeğini doğru anlamasına yardım etmek amacıyla kitabın ilk üç bölümünü bu konuya ayırdım.

Bu kitabın metni üzerine yaptığı titiz düzeltme çalışmaları ve düşündürücü önerileri için Rab’de emektaşım Levent Kınran’a özellikle teşekkür etmek istiyorum. Yapılan yorumlarda tam olarak açıklanmamış veya anlaşılmayan birçok yeri tespit etti ve yapıcı öneriler getirdi. Eserin Türkçesini de düzeltti. Genel olarak da bu çalışmayı tamamlamam için her zaman bana cesaret verdi. Onun katkıları olmadan bu kitabı bitirmem çok daha zor olacaktı.

Sürgün ve Ötesi dönemine ait olan bu dört kutsal yazı bölümünü dua ve ciddiyetle inceleyen bir imanlı, kendisini üç önemli alanda geliştirmiş olacak:

1) Tanrı’yı tanımakta ilerleyecek. O’nun kutsal niteliklerini, derin düşüncelerini ve değişmez amaçlarını daha iyi anlayacak. Bunun sonucu da Daniel’e açıklandığı gibi, “Tanrısı’nı tanıyan halk” günaha karşı verilen iman mücadelesinde var gücüyle direnecek (Dan.11:32). Tanrı’yı tanıyan kişi, O’nun terbiyesi altında kendini alçaltacak ve O’na daha derin bir imanla bağlanarak ruhsal savaştaki yerini alacak.

2) Mesih İsa ile ilgili gerçekleri daha iyi kavrayacak. Bu dört kitapçık, gelecek olan Kral Mesih’le ilgili çok fazla bilgi veriyor. O’nun yüce kimliği ve görevleri bu yazılarda mükemmel bir şekilde parlıyor. İster göğün bulutlarıyla gelen insanoğlu olsun, isterse kendi tapınağına gelen Rab, Kral ya da Kâhin olsun, Mesih’i seven öğrenci efendisini bu yazılarda bulacak ve O’nu daha da çok sevecek!

3) Gelecekte olacaklar karşısında daha büyük güven duyacak. Tanrı Sözü’nün temel bir vahiy özelliği gelecekte olacakları önceden bildirmesidir. Bu konuda Tanrı bütün sahte inançlara açıkça meydan okuyor: “Kanıtlarınızı ortaya koyun. Putlarınızı getirin de olacakları bildirsinler… gelecekte olacakları duyursunlar bize. Ey putlar, bundan sonra olacakları bize bildirin de, ilah olduğunuzu bilelim!” (Yşa.41:21-23). Bu yazılar, Tanrı’nın tarihi nasıl önceden bildirdiğini eşsiz bir şekilde gösteriliyor. Hem eski zamanlarda gerçekleşmiş olan hem de çağımızın sonunda gerçekleşecek olan çok sayıda olay ayrıntılarıyla önceden açıklanmıştır. Gerçekleşmiş olaylar henüz gerçekleşmemiş olanların mutlaka gerçekleşeceğinin güvencesidir.

Türkiye’de Ezra gibi daha birçok kişinin yetişeceğine inanıyorum: “Ezra kendini RAB’bin Yasası’nı inceleyip uygulamaya ve… kuralları, ilkeleri öğretmeye adamıştı” (Ezr.7:10). Duam şu ki bu çalışma, Tanrı Sözü’nü anlamak için çalışan ve başkalarına öğreten kardeşlerime hizmet etsin.





George Bristow

Ocak 2004

Beşiktaş – İstanbul

TÜRKİYE





‘Peygamberlerin Yazıları’na GİRİŞ





1) Peygamberlerin Yazıları’nın önemi


Bir Hıristiyan için eski Yahudi peygamberlerin yazıları ne kadar önemli olabilir? Mesih İsa’yı izleyen kişinin bu zor ve karmaşık yazılarla ne işi var diye sorulabilir. Zaten Mesih İnanlıları’ndan acaba yüzde kaçı Yeşaya ile başlayan Eski Antlaşma yazılarını düzenli bir şekilde okuyor ki?

Eski Antlaşma’yı bilmeyen, yalnızca İncil’i okuyan bir Hıristiyan bir bakıma okul hayatına liseden başlayan bir öğrenciye benzer. Orada karşılaştığı birçok kavramı anlamayacak, çünkü gerekli temeli yoktur. Bunları söylerken yanlış anlaşılmak istemiyorum; elbette hayatımızın ve imanımızın temeli Tevrat veya Paygamberlerin Yazıları değil, İncil’de açıklanan Mesih İsa’nın kendisidir. Yaşam Kutsal Yazılar’da değil, O’ndadır. Eski Antlaşma’yı okumadan O’na inanmak ve O’nu sevinçle izlemek mümkündür. Ama yine de İsa’ya Mesih olarak inanan kişi için Eski Antlaşma çok önemlidir. Çünkü İncil, Tevrat’la başlayan vahiy dizisinin hem devamı hem de onda vaat edilen her şeyin tamamlanmasıdır! Mesih, Eski Antlaşma’nın anahtarıdır. Ancak O’na iman eden kişi o eski yazıları anlayabilir. Musa’nın yazıları okunduğunda İsa’yı reddedenlerin “yüreklerini bir peçe örtüyor. Ne zaman biri Rab’be dönerse, o peçe kaldırılır” (2Ko.3:15-16).

Bu yüzden Mesih’in elçisi, öncelikle Eski Antlaşma yazılarını kastederek, imanlıya şöyle diyor: “Kutsal Yazılar’ın tümü Tanrı esinlemesidir ve öğretmek, azarlamak, yola getirmek, doğruluk konusunda eğitmek için yararlıdır. Bunlar sayesinde Tanrı adamı her iyi iş için donatılmış olarak yetkin olur” (2Ti.3:16-17).

Bizlere yöneltilen birçok sorunun yanıtı ancak orada bulunur. İmanımızın esasları orada bildirilmeye başlıyor. Yaratan Tanrı’nın varlığı, günahlı insanın durumu, Tanrı’nın egemenliğiyle ilgili bütün ana hatlar ve özellikle Mesih’le ilgili gerçeklerin çıkış noktaları orada bulunur. Örneğin, İncil’de İsa’nın “dünyanın günahını ortadan kaldıran Tanrı Kuzusu” olarak tanıtıldığını görüyoruz (Yu.1:29). Peki, “dünyanın günahı” ne anlama geliyor? Ne demek “ortadan kaldırılacak?” “Tanrı Kuzusu” derken Yahya neyi kastediyordu? Bu konuların anlamı ve önemini öncelikle Musa’nın Yasası’nda açıklanan tapınak ve kurban sisteminde öğreniyoruz.

Dolayısıyla bu Peygamberlerin Yazıları’nı hem bilmeliyiz hem de bütün yüreğimizle onlara inanmalıyız! Emmaus yolunda Mesih’in öğrencilerini nasıl azarladığını unutmayalım:

Sizi akılsızlar! Peygamberlerin bütün söylediklerine inanmakta ağır davranan kişiler! (Luk.24:25)

Bırakın inanmakta ağır davrananları, acaba Rabbimiz, peygamberlerin söylediklerini okumaya bile üşenen kişilere ne der? Mesih’in elçisi Pavlus kendini şöyle tanımladı:

Kutsal Yasa’da ve peygamberlerin kitaplarında yazılı her şeye inanıyorum... Bu sayede burada duruyor, büyük küçük herkese tanıklık ediyorum. Benim söylediklerim, peygamberlerin ve Musa’nın önceden haber verdiği olaylardan başka bir şey değildir. (Elç.24:14; 26:22)

Yine Peygamberlerin Yazıları’yla ilgili olarak elçi Pavlus’un Romalı imanlılara yazdığı mektubun başında ve sonunda bulunan şu büyük ayetlere bakın:

Tanrı, Oğlu Rabbimiz İsa Mesih’le ilgili bu Müjde’yi peygamberleri aracılığıyla Kutsal Yazılar’da önceden vaat etti... (Rom.1:2)

Tanrı, duyurduğum Müjde ve İsa Mesih’le ilgili bildiri uyarınca, sonsuz çağlardan beri saklı tutulan sırrı açıklayan vahiy uyarınca sizi ruhça pekiştirecek güçtedir. O sır şimdi aydınlığa çıkarılmış ve öncesiz Tanrı’nın buyruğuna göre peygamberlerin yazıları aracılığıyla bütün ulusların iman ederek söz dinlemesi için bildirilmiştir. (Rom.16:25-26)

Bu ve buna benzer ayetlerden, Mesih İnanlıları için Eski Antlaşma’daki peygamberlik yazılarının son derece önemli bir yer ettiği anlaşılmaktadır. İsa’ya yeni iman edenler için bile bu önemlidir. Tanrı insana olan bildirisini gönderirken İncil’den başlamayıp Musa’nın Yasası’yla başladığı gibi, Mesih’in öğrencilerinin imanda temellenirken aynı yerden başlaması yararlıdır. O ilk temeli anladıktan sonra İncil’de Mesih İsa’yla ilgili büyük gerçekleri anlamaya daha hazır olacaktır. İnsan sadece İncil’i okumaya devam ettiği zaman güvenmeye çağrıldığı Tanrı’yı tam anlamıyla tanımış olmayacaktır.

Bu doğrultuda çalışmamızın amacı, okuyucunun Eski Antlaşma’nın az okunan birkaç kitapçığını okuyarak bu temeli atmasına yardım etmektir. Ayrıca daha önce Peygamberlerin Yazıları’nı okuyan kardeşlerimizin, zor anlaşılan bölümleri daha net anlayabilmeleri için o yazılara ışık tutmaktır.

Önce bu peygamblere ve yazılarına genel bir giriş yapacağız. Sonra dört kitapçığı (Daniel, Hagay, Zekeriya ve Malaki) ayrıntılı bir şekilde yorumlamaya çalışacağız. Rab’bin yardımıyla bu çalışmaların sonucunda Mesih’e olan imanımızın daha çok pekişmiş ve temellenmiş olacağını umarım. Çünkü “İsa’ya tanıklık, peygamberlik ruhunun özüdür” (Va.19:10).





2) ‘Peygamberlerin Yazıları’nın kapsamı


Bunlar hangi yazılardır? Yani “Peygamberlerin Yazıları” derken tam olarak Kutsal Kitap’ın hangi kısımlarını kastediyoruz? Yukarıda değindiğimiz gibi İsa Mesih, öğrencilerine ölümden dirilmesinin gerekliliğini göstermeye çalışırken Kutsal Yazılar’a başvurdu. Şöyle dedi: “Daha sizlerle birlikteyken, ‘Musa’nın Yasası’nda, peygamberlerin yazılarında ve Mezmurlar’da benimle ilgili yazılmış olanların tümünün gerçekleşmesi gerektir’ demiştim” (Luk.24:44). Böylece Eski Antlaşma yazılarının tümünü oluşturan üç kısımdan söz etti: (1) Musa’nın Yasası, (2) Peygamberlerin Yazıları, (3) Mezmurlar. Zaten İsrail’in bilginleri asırlar önce, büyük yazman Ezra’nın zamanında Kutsal Yazılar’ı bu şekilde düzenlemişlerdi:





“MUSA’NIN YASASI” (Tevrat veya Tôrah - 5 bölüm)


1.	Yaratılış

2.	Mısır’dan Çıkış

3.	Levililer

4.	Çölde Sayım

5.	Yasa’nın Tekrarı

Bu yazılar Tanrı’nın vahyinin temelini oluşturlar. Dünyanın yaratılışından İsrail ulusunun oluşumuna dek uzanan tarihi açıklamakla birlikte Tanrı’nın insanlıkla ilgili kutsal iradesini de ortaya koyarlar. Yasa anlamına gelen “Tevrat” aslında yalnız bu ilk beş kitapçığı kapsar.





“PEYGAMBERLER” (Nevî-îm - 8 bölüm)


A. Önceki peygamberler 	B. Sonraki Peygamberler

1.	Yeşu	1.	Yeşaya

2.	Hakimler	2.	Yeremya

3.	Samuel (1. ve 2.)	3.	Hezekiel

4.	Krallar (1. ve 2.)	4.	Onikiler (Hoşea’dan

	 		Malaki’ye kadar - 1 kitap)

Bu kitapçıklar İsrail ulusunun “resmi” veya daha doğrusu Tanrı’nın bakış açısıyla ortaya konan tarihini kaydeder. İsrail’in vaat edilen topraklara kavuşmasından oradan sürgün edilmesine kadar süren yaklaşık 1000 yıllık bir dönem söz konusudur (İ.Ö. 1500-500). O dönemlerde yaşayıp hizmette bulunan peygamberlerin yazıları da “sonraki peygamberler” diye bilinir.





“MEZMURLAR” (Yazılar veya Ketûvîm - 11 bölüm)


1.	Mezmurlar	7.	Yeremya’nın Ağıtları

2.	Eyüp	8.	Ester

3.	Süleyman’ın Özdeyişleri	9.	Daniel

4.	Rut	10.	Ezra-Nehemya

5.	Ezgiler Ezgisi	11.	Tarihler (1. & 2.)

6.	Vaiz		(Kutsal Kitap’ın son bölümü)

“Mezmurlar” ile başlayan grup geriye kalan diğer kutsal yazıları kapsıyordu. Yahudiler’in geleneksel yorum biliminde bunlara “yazılar” anlamına gelen Ketûvîm adı veriliyordu.

Yukarıda görüldüğü gibi, “Peygamberler” kısmı altında iki grup yazı bulunuyordu. “Önceki” ve “sonraki” peygamberlere kısaca bakalım:





“ÖNCEKİ PEYGAMBERLER”


“Önceki paygamberler” diye nitelendirilen Yeşu, Hakimler, 1. ve 2. Samuel ve 1. ve 2. Krallar kitapçıkları aslında tarihsel olayları kaydetmektedir. İsrail’in kutsal topraklara girmesiyle başlar ve Yahuda oymağının sürgüne gitmesiyle sona erer. Fakat bu anlatılar herhangi bir tarih kitabına benzemez; Tanrısal sözlerle Tanrı’nın bakış açısıyla seçilen olaylar kaydedilip değerlendirilmiştir. Özellikle halkın Tanrı Sözü’ne nasıl karşılık verdiğini göstermek ve bunun önemini hatırlatmak için yazılmıştır. Orada açıklanan olaylar bizim de yüreğimize hitap eder. Nitekim o eski günlerin olayları günümüz için ayna görevini yapmaktadır. Bu yazılarda yer alan kutsal tarih, Tanrı’nın düşüncesinin ışığıyla aydınlatılır.

Bu tarih yazılırken herhangi bir milliyetçilik de görülmüyor. İsrail’in en büyük kahramanlarının hataları ve günahları esirgenmez. Kötü adamların iyi tarafları gizlenmezken (örneğin Ahab’ın tövbesi, 1Kr.21:27-29), gerçek “Tanrı adamları”nın hataları da açıklanır (örneğin: Davut’un başka bir adamın eşiyle zina edip adamı savaşta öldürtmesi, 2Sa.11-12; ve Süleyman’ın hayatının son yıllarında çokeşliliği yüzünden putperestliğe yönelmesi, 1Kr.11:1-13, gibi). Tümüyle gerçekçi bir şekilde yazılan bu tarihçeler günümüzde de Tanrı’nın canlı sesi olarak bize seslenmeye devam etmektedir. Bu nedenle, “Peygamberlerin Yazıları” arasında yer almaktadırlar.





“SONRAKİ PEYGAMBERLER”


Bu çalışmada bizi ilgilendiren yazılar, “sonraki peygamberler” başlığı altında bulunan 15 kitapçık ve Daniel’dir.1 Bu yazılar Kutsal Kitap’ın diğer yazılarına göre farklı birtakım niteliklere sahiptirler. Her şeyden önce bu yazılarda Tanrı birinci şahıs olarak halkına seslenmektedir. Olayların aktarıldığı anlatı şekline, ya da Tanrı’ya dua veya yalvarış şekline başvurulmaz. Bunlar, Tanrı’nın “Ben” diyerek söze başladığı yazılardır.





3) Peygamberlerin yazdıkları tarihsel ortam


Yazılarını anlamak için peygamberlerin hizmet ettiği dönemi ve halkın içinde bulunduğu durumu anlamamız gerektir. Ama peygamberlerin dönemine geçmeden önce Kutsal Kitap tarihinin içerdiği en önemli dönemleri2 kısaca gözden geçirmemiz yerinde olur:

Atalardan önceki dönem (Yaratılış 1-11): Evrenin yaratılışının ardından insanlığın üzerine gelen üç büyük yıkımı Tanrı’nın vaadi izliyor. Tanrı önce Adem’e, sonra Nuh’a ve İbrahim’e yozlaşmış olan insanlığı kurtarıp kutsama planını bildiriyor.

Ataların dönemi (Yaratılış 12-50): Tanrı, kendileri aracılığıyla, “yeryüzündeki bütün halkları kutsayacağı” bir aile seçiyor. Tanrı, İbrahim’e, İshak’a ve Yakup’a bir toprak, bir soy, bir bereket ve dünya çapında etkili olacak bir müjde vaat ediyor. Tanrısal çağrıya imanla karşılık veren bu “atalar,” Mesih’in geleceği kutsal soyun başlangıcını oluşturuyor.

Musa’nın dönemi (Mısır’dan Çıkış – Yasa’nın Tekrarı): Musa’nın doğduğu günlerde, bu “soy” çoktan artıp bir “halk” haline gelmişti. Tanrı, halkını Mısır’daki kölelikten kurtardı, onların arasında kişisel olarak kalmasının sorumluluğu ve ayrıcalığıyla İsrail’le hiçbir ulusla girmediği türden bir antlaşma ilişkisine girdi.

Krallardan önceki dönem (Yeşu – Hakimler): Önderliğin Musa’dan Yeşu’ya geçişi yeni bir odak noktasını oluşturur. İsrail Tanrı’nın vaat ettiği ülkeyi miras alır. Bu döneme damgasını vuran önemli olay, İsrail’in söz dinleyerek ve iman ederek aldığı, buna karşın günah ve inançsızlıkla tekrar tekrar kaybettiği topraklar ve ‘huzur’dur.

Davut’un dönemi (Rut – 2.Samuel): Davut uzun peygamberler zincirinde ilk yer alan Samuel tarafından “meshedildi.” Böylece Tanrı’nın bütün ulusları kapsayan kurtarma tasarısı, Davut’un soyundan gelen bir kralı merkez alacaktı. Tanrı ona, insanlığın geleceğini içeren sonsuz bir egemenlik vaat etti.

Süleyman’ın dönemi (1.Krallar 1-11; Eyüp – Ezgiler Ezgisi): Tanrı’nın varlığının görkemi, Davut’un oğlunun Yeruşalim’de inşa ettirdiği tapınağı doldurdu. Süleyman’ın kral olduğu dönem, İsrail tarihinin en büyük ve eşsiz başarılar devriydi. Saba kraliçesi, duyduğu şaşaalı haberlerin doğru olup olmadığını kendi gözleriyle görmek için çok uzaklardan geldi. Gördüklerine hayran kalan kraliçenin bu konuda vardığı kararı 1.Krallar 10:6-9’da buluyoruz:

Krala “Ülkemdeyken yaptıklarınla ve bilgeliğinle ilgili bütün duyduklarım doğruymuş” dedi, “Ama gelip kendi gözlerimle görünceye dek inanmamıştım. Bunların yarısı bile bana anlatılmadı. Bilgeliğin de, zenginliğin de duyduklarımdan kat kat fazla. Ne mutlu adamlarına! Ne mutlu sana hizmet eden görevlilere! Çünkü sürekli bilgeliğine tanık oluyorlar. Senden hoşnut kalan, seni İsrail tahtına oturtan Tanrın RAB’be övgüler olsun! RAB İsrail’e sonsuz sevgi duyduğundan, doğruluk ve adaleti sağlaman için seni kral yaptı.”





SÜRGÜNE GİDEN YOL


Ne yazık ki Süleyman yaşamına Rab korkusu ile devam etmedi. Krallığının yıkılışının tohumları kendisi tarafından ekildi. Yasa’nın Tekrarı 17:16-17’deki yasaya açık itaatsizlik ederek kendisi için birçok at ve kadın aldı. Putperest karıları sonunda onu da putperest yaptılar ve Rab krallığın bir kısmını Davut soyunun elinden aldı (1Kr.10:26 – 11:13).

Süleyman’ın oğlu Rehavam babasının yerine egemenlik sürebilirdi. Ama bilgece önerileri aptalca reddetmesi Yerovam’ın önderliği altında on oymağın isyan etmesine neden oldu (1Kr.12). Davut’un soyundan gelen krala sadece Yahuda ve Benyamin oymakları sadık kaldı. O noktadan itibaren krallık, kuzeydeki İsrail Krallığı ve güneydeki Yahuda Krallığı olmak üzere ikiye ayrıldı. İki krallığın durumunu şöyle gösterebiliriz:





KUZEY KRALLIĞI

(‘İsrail,’ ‘Efraim’ veya ‘Yusuf’)

Başkenti: Samiriye

Yerovam  Nebat  Baaşa 

	

BÖLÜNMÜŞ

KRALLIK (İ.Ö. 931)

	

Rehavam  Abiya  Asa 

GÜNEY KRALLIĞI

(“Yahuda” veya “Benyamin”)

Başkenti: Yeruşalim





Krallığın bölünmesini izleyen döneme “Sürgün Öncesi Dönem” adı verilir, çünkü Süleyman’ın İ.Ö. 931’de ölümünden sonra ulus 345 yıl yokuş aşağıya gitti ve bu gidiş Yahudi ulusunun Babilliler tarafından sürgüne götürüldüğü güne dek son bulmaz (2Kr.25).





4) Peygamberlerin geliş ve yazma sırası


Bu arada, Tanrı iki krallığı yavaş yavaş mahvoluşa terk etmeyecekti. Halka seçtikleri kötü yolun sonucunu tekrar tekrar bildirmek ve onları tövbe etmeye çağırmak için Tanrı Sözü’nün habercileri olan peygamberleri gönderdi.

İlk önce Kuzey Krallığı’nda mucizeler yaratan peygamberler İlyas ve Elişa ortaya çıktı (1Kr.17 – 2Kr.9). İlyas’ın sert hareketleri gururlu ve günahkâr halka Tanrı’nın yargısını gösteriyordu. Elişa’nın iyileştirme ve mucizeler hizmeti ise Tanrı’nın Yahudi olmayan uluslardan tövbe edenlere yönelik merhamet dolu lütfunu ortaya koyuyordu (bkz. Luk.4:24-28).

Çok geçmeden, İ.Ö. 9’uncu yüzyılda Ovadya ve Yoel’le başlayan yazıcı peygamberler, putperestlik ve günah üzerine Tanrı’nın yargısının döküleceği “Rab’bin Günü” hakkında uyarıda bulunmaya başladılar. Sonra, İ.Ö. 8’inci yüzyılda tövbe etmemeleri halinde başlarına gelecek yıkım konusunda kendilerini uyarmak üzere, Kuzey Krallığı’na özel olarak Hoşea, Amos, Yunus ve Mika gönderildi. İsrail putperestliğini, ahlaksızlığını, zevke düşkünlüğünü, adaletsizliğini ve diğer günahlarını dinsel uygulamalarla örtbas etmeye çalışıp duruyordu. Ama Tanrı gerçekten de ‘kutsal’ olduğu için yargının mutlaka gelmesi, adaletin yerini bulması gerekiyordu. Nitekim, Tanrı’ya kısa süre birkaç olumlu karşılık veren halk, gerçek ve kalıcı bir tövbeye yönelmediği için yıkıma uğradı. İlk önce kuzeydeki oymaklar paldır küldür çöktü. Başkentleri Samiriye İ.Ö. 722’de Asurlular’ın eline geçti ve bundan sonra diğer peygamberler henüz ayakta kalan Yahuda Krallığı’na gönderildi.

On altı peygamberden on biri, 2.Krallar kitapçığında kaydedilen zaman dilimi içinde, Yeruşalim kentinin İ.Ö. 586 yılında yıkılışından önce yazmışlardır. İkisi Yeruşalim’in yıkılışını izleyen 70 yıllık Sürgün sırasında ve son üçü Sürgün’den sonraki günlerde yazmıştır. Söz konusu peygamberlik yazıları sürgünle ilgili üç döneme şu sırayla ayrılabilir:

1)	Sürgün Öncesi Dönem

Hoşea, Yoel, Amos, Yunus ve Ovadya (İ.Ö. 930-760)

Mika, Yeşaya (İ.Ö. 760-722)

Nahum, Habakkuk, Sefanya, Yeremya (İ.Ö. 720-600)

YERUŞALİM’İN YIKILIŞI (İ.Ö. 586)

2)	Sürgün Dönemi

Yeremya’nın Ağıtları, Hezekiel, Daniel (İ.Ö. 593-537)

YERUŞALİM’E DÖNÜŞ (İ.Ö. 420-450)

3)	Sürgün’den Sonraki Dönem

Hagay, Zekeriya ve Malaki (İ.Ö. 538-430)

İşte Peygamberlerin Yazıları bu tarih toprağında filizlenir. Kökleri ta Tevrat’taki (Musa’nın Yasası) vaatlere ve antlaşmalara uzanıyordu. Peygamberlerin geliş sırasını görsel bir şekilde aşağıdaki çizelgede görebiliriz. 3





Yazıcı peygamberlerin ortaya çıktığı dönemi anlamak çok önemlidir. Ulus iyice yozlaşmaya ve Tanrı’dan uzaklaşmaya başladığı zaman (yokuş aşağı) bu değişik vahiy yolu görünür. Daha aşağıda Tanrı’nın başvurduğu bu eşsiz vahiy türü ve iletmek istediği ana bildiriyi inceleyeceğiz.





5) Kitapçıkların özeti


Kutsal Kitap düzeninde bu yazılar kitapçıkların uzunluğunu temel alarak iki gruba ayrılmıştır: 1) Yeşaya’dan Daniel’e kadar olan “Büyük Peygamberler” dört yazıdan oluşup ön sıraya konulmuşlardır. 2) Bunları, Hoşea’dan Malaki’ye kadar olan “Kısa Peygamberler” izler ve bir tek esermiş gibi aynı gruba konulurlar. Kutsal Kitap’ın son kısmını oluşturan bu kitapçıkları dizip anlamaya çalışalım.





“BÜYÜK PEYGAMBERLER”


Uzunluk bakımından daha büyük olan bu yazılara “Büyük Peygamberler” denir. Dört yazı toplam olarak 178 bölümden oluşur (bkz. parentez içindeki rakamlar). Yazılış tarihlerine göre dizilmişlerdir. Bu kadar derin ve büyük yazıların ana fikrini tek bir ifade ile özetlemek mümkün değildir, yine de kitapçıkların ana mesajını daha kolay hatırlayabilmemiz için aşağıda her bir peygambere bir unvan verilmiştir. Bunları ezberleyerek peygamberleri biraz da olsa daha iyi tanımış oluruz.

1)	Yeşaya 	Müjde’nin peygamberi	(66 bölüm)

2)	Yeremya 	Yaslı peygamber	(52 bölüm)

3)	Hezekiel 	Tanrısal Yüceliğin peygamberi	(48 bölüm)

4)	Daniel	Tanrısal Egemenlik peygamberi	(12 bölüm)





“KISA PEYGAMBERLER”


Uzunluk bakımından daha küçük olan bu yazılara “Kısa Peygamberler” denir. On iki yazı toplam olarak 67 bölümden oluşur. Bunlar da çoğunlukla yazılış tarihlerine göre dizilmişlerdir.

5)	Hoşea	Sadakatsiz Eşinin peygamberi	(14 bölüm)

6)	Yoel	Rab’bin Günü’nün peygamberi	(3 bölüm)

7)	Amos	Toplumsal Adaletsizliğin peygamberi	(9 bölüm)

8)	Ovadya	Edom’un yıkılışının peygamberi	(1 bölüm)

9).	Yunus	Firar eden peygamber	(4 bölüm)

10)	Mika	Mesih’in Gelişinin peygamberi	(7 bölüm)

11)	Nahum	Asur’un yıkılışının peygamberi	(3 bölüm)

12)	Habakuk	Gözcü Kulesinin peygamberi	(3 bölüm)

13)	Sefanya	Alçakgönüllü Kalıntının peygamberi	(3 bölüm)

14)	Hagay	Rab’bin Evi’nin peygamberi	(2 bölüm)

15)	Zekeriya	Mesih’in Zaferinin peygamberi	(14 bölüm)

16)	Malaki	Reformun peygamberi	(4 bölüm)





Tanrı’nın bu peygamberler aracılığıyla söylediklerine kulak vermeliyiz. Rab’bin Luka 16’da anlattığı olayda İbrahim’in cehennem ateşinde ıstırap çeken ve henüz yaşamakta olan kardeşlerini uyarmak isteyen zengin adama söylediği sözleri hatırlayalım: “Onlarda Musa’nın ve peygamberlerin sözleri var, onları dinlesinler… Eğer Musa ile peygamberleri dinlemezlerse, ölüler arasından biri dirilse bile ikna olmazlar” (Luk.16:29-31).





Peygamber

ve Bildirisi





Peygamberlere Gelen Tanrı’nın Sözü


Bu yazılar Kutsal Kitap’ta çok önemli bir yer tutarlar. İçerdikleri yazı türü kendilerine özgü ve çok çarpıcıdır. Yasa, tarih veya şiir şeklinden oldukça farklıdır. Bunu görmek için önce elimizdeki sıraya göre Eski Antlaşma yazılarını dörde bölersek farklı yazım türleri ortaya çıkar:

1) Musa’nın Yasası’nda (Yaratılış – Yasa’nın Tekrarı) İMANIN TEMELİ görülür. Tanrı, kutsal tarihin temelini atarak tüm uluslar arasından kendine ait bir halk oluşturur. Bu yazılar özellikle anlatı ve buyruk şeklindedir.

2) Tarihsel kitapçıklarda (Yeşu – Ester) İMANIN GELİŞİMİ görülür. Tanrı halkının tarihi ilerleyip geliştikçe İsrail ulusunun başarıları ve başarasızlıkları kaydedilir. Bu yazılar da çoğunlukla tarihsel anlatı şeklindedir.

3) Şiirsel kitapçıklarda (Eyüp – Ezgiler Ezgisi) İMANLININ YÜREĞİ görülür. İlahi ve şiir şeklinde olan bu yazılarda Tanrı’nın halkı yüreğini açar, ozanları derin düşünceleri, duaları ve acıları dile getirir. İman hayatının iç sırları öğretilir. Tanrı’yı arayışları ve sevgileri kaydedilir. Burada Tanrı’nın halkı hem Tanrı’ya hem de birbirlerine sesleniyor.

4) Peygamberlerin Yazıları’nda (Yeşaya – Malaki) TANRI’NIN YÜREĞİ görülür. Ezgiler Ezgisi’nin son sayfasını çevirip Yeşaya’ya geldiğimizde büyük bir değişikliğe uğrarız. Burada Tanrı halkına birinci şahısla seslenmektedir! İncelemekte olduğumuz bu yazılarda Tanrı kendi yüreğini açar, azarlayarak ve teselli ederek halkını terbiye eder, kendi amaçları ile ilgili düşüncelerini bildirir. Burada Tanrı kendi “çocukları”na duyduğu üzüntü ve kederi dile getirir. Kutsal Ruh peygamberler aracılığıyla “Tanrı’nın derin düşüncelerini” ortaya koyar (1Ko.2:10-11). Bunun çarpıcı bir örneği, bu yazıların ilk sayfasında bulunur. Yeşaya 1:2-5’te şu üzücü sözleri okuyoruz:

Ey gökler dinleyin, ey yeryüzü kulak ver!

Çünkü RAB konuşuyor:

“Çocuklar yetiştirip büyüttüm,

Ama bana başkaldırdılar.

Öküz sahibini, eşek efendisinin yemliğini bilir,

Ama İsrail halkı bu kadarını bile bilmiyor,

Halkım anlamıyor.”

Peygambere gelen bu sözler Tanrı’nın, isyankâr çocuklarına yönelik sert uyarısıdır. “Peygamberlik” denilen olay, Tanrı Sözü’nün başkalarına iletilmesi için çağrılan bir insana gelmesidir. Bu Tanrısal çağrının örnekleri olarak Yeşaya’nın (Yşa.6:1-13), Yeremya’nın (Yer.1:10) ve Hezekiel’in (Hez.1:1 - 3:11) nasıl çağrıldıklarını inceleyebiliriz. Çağrı ile birlikte Tanrı’nın yüce kutsallığını görmeleri için peygamberlik görevi verilen kişinin gözleri açılır, kendi günahlılığını ve zayıflığını derinden hissetmesi sağlanır.





TANRI’NIN YÜREĞİ


Kutsal Kitap’taki Tanrı, her şeyi yaratan, gücü herşeye yeten öncesiz ve sonsuz Tanrı olmakla birlikte yüreği sızlayan bir Tanrı’dır. Duyguları olan bir Tanrı’dır. Yüreği acır, etkilenir, sevinç duyar, üzüntüye kapılır, kederlenir, pişman olur. Tepki gösterir, öfkelenir, sever, kıskanır. Soyut ve uzak bir Varlık değil, dünyadaki insanlara karşı kişisel bir ilgi ve yakınlık duyan bir Tanrı’dır. Yeni Antlaşma’nın deyişiyle: “zayıflıklarımızda bize yakınlık duyamayan biri değildir” (İbr.4:15).

Yalnız buyruk verip insandan itaat beklemez, dünyada olup bitenlerden etkilenir, ve ona göre karşılık verir... Olaylar O’nda sevinç veya keder, hoşnutluk veya öfke uyandırır. Açıkçası Kutsal Kitap’ın bakış açısına göre insanların yaptıkları O’na dokunur, O’nu etkiler, kederlendirir veya tersine O’nu sevindirir ve hoşnut eder. Tanrı’nın yalnız akıl ve irade sahibi değil de aynı zamanda duygu sahibi olduğu anlayışı, büyük ölçüde Kutsal Kitap’taki peygamberlerin Tanrı anlayışını betimlemektedir.4

Kutsal Yazılar’a göre insanın Tanrı için gerçekten önemi vardır. Tanrı insanın durumu karşısında kayıtsız değildir. Günah, suç ve acı karşısında umursamaz ve ilgisiz davranamaz. Yahudi ilahiyatçı Abraham Heschel’in yazdığı gibi; “Günahlı yaşam sadece insan için başarısızlık değil, aynı zamanda Tanrı için hüsrandır... İnsanın Tanrı’nın suretinde yaratılmış olması yaratılış gerçeğini anlamak için ne kadar önemliyse, Kutsal Kitap’ın tarih kavramını anlamak için Tanrı’nın sıcak ilgisini ve yüreğinin insan davranışlarından etkilendiğini bilmek de o kadar önemlidir... insan yalnız Tanrı benzeyişinde yaratılmış değildir; Tanrı da insan için sürekli kaygı çekmektedir... İnsanın Tanrı’nın gözündeki önemi, onu salt yaratık konumundan alarak daha yükseğe çıkartır.”5

İnsan Tanrı’nın yüreğinde önemli bir yer tutar. Tanrı insanı sever ve onu kendisinden ayıran her etkene karşıdır. Dolayısıyla Tanrı’yla insan arasındaki ilişkiyi bozan her şey günahtır. İnsanla olan ilişkisi bir iş antlaşmasına benzemez, kişisel dostluğu, paydaşlığı ve yakın ilgiyi içeren bir bağdır.

Tanrı’nın yüreğiyle ilgili bu büyük gerçeğin önemini şöyle açıklayabiliriz: Tanrı hiçbir zaman kötülüğe kayıtsız değildir. Her zaman doğruluk ve adaletten yanadır. Kötülüğün karşılığını adil bir şekilde verecektir. Ama bunu bildiren peygamberler yalnız O’nun isteğini bildirmekle kalmayıp, O’nun derin düşüncelerini de ortaya koyuyorlardı. Örneğin, Hoşea peygamber dokunaklı sözlerle Tanrı’nın günaha batmakta olan İsrail halkı için duyduğu öfke ve acımayı şöyle dile getirdi:

Nasıl vazgeçerim senden, ey Efrayim?

Nasıl teslim ederim seni, ey İsrail?

Adma'ya yaptığımı nasıl sana yaparım?

Seni nasıl Sevoyim'e çeviririm?

Yüreğim değişti içimde,

Alevlendi acıma duygularım.

Kızgın öfkemi başınıza yağdırmayacağım,

Efrayim'i yeniden yok etmeyeceğim.

Çünkü ben insan değil, Tanrı'yım,

Kutsal Olan'ım aranızda,

Artık öfkeyle üzerinize varmayacağım. (Hoş.11:8-9)

O zaman peygamberlerin büyük görevini üç alanda toplayabiliriz:

1) Tanrı’nın kutsallığını ve günaha karşı adil öfkesini bildirirler.

2) Kutsal Antlaşma’yı bozan halkı günahlı yollarından Tanrı’ya dönmeye çağırırlar.

3) Sadık olan Tanrı’nın güvenilir vaatlerini hatırlatarak halka umut aşılar, cesaret verirler.

Bu bildirilerde hem günahın yargılanmasını hem de vaatlerinin yerine gelmesini öngören Tanrı’nın kutsal ve sadık karakter nitelikleri açıklanır. Halktan beklenen karşılık günahtan tövbe etmeleri, Tanrı’nın vaatlerine ve güvenilirliğine iman etmeleriydi. Tanrı’nın bu beklentileri günümüzde de farklı değildir. Ancak artık hem yargıların hem de vaatlerin tümü Mesih’te gerçekleşecektir.





Yukarıdaki çizelgede gösterildiği gibi, bu yazılar halkın bağlı kalmadığı eski antlaşma ile vaat edilen yeni antlaşma arasındaki uçurum üzerinde bir çeşit köprü oluştururlar. Eski antlaşma İsrail tarafından bozulduğu halde “yeni bir antlaşma” için umut vardır. Tanrı, Peygamber Yeremya aracılığıyla bunu açıkça dile getirdi:

“İsrail halkıyla ve Yahuda halkıyla

Yeni bir antlaşma yapacağım günler geliyor.

Atalarını Mısır'dan çıkarmak için

Ellerinden tuttuğum gün

Onlarla yaptığım antlaşmaya benzemeyecek.

Onların kocası olmama karşın,

Bozdular o antlaşmamı” diyor RAB. (Yer.31:31-32)

İlk antlaşmanın bozulma nedenleri bu yazılarda açıklanır (İsrail’in putperest günahlılığı). Aynı zamanda yeni bir antlaşmanın gerekliliği de açıklanır (Tanrı’nın güvenilirliği ve değişmez amaçları). Her şeyin tamamen karanlık ve umutsuz göründüğü sırada sadık olan Tanrı parlak bir gelecek için umut verir!

Bu yazılarda her imanlı insanın sıkıntılı dönemleri için uygun uyarılar ve umut sözleri bulunur. Bizim gerçek umudumuz Tanrı’nın güvenilir vaatleridir.





Peygamberler kimlerdi?


Özetle, peygamberler Tanrı’nın gönderdiği özel elçilerdi. O’nun, sözünü halkına ulaştırmak için çağırıp görevlendirdiği haberciler ve temsilcilerdi. Bu kişileri betimlemek için Kutsal Ruh, Eski Antlaşma’da dört sözcük kullanmıştır. Bunları tek tek inceleyerek bu yüce görevi daha iyi anlayabileceğiz.





“KONUŞAN”


Yaklaşık 290 ayette geçen ve konuşan anlamına gelen İbranice “nabi” sözcüğü, “peygamber” olarak çevrilir. Peygamber Tanrı’nın, “ağzı” olarak seçtiği, sözlerini iletmekle yükümlü insandır. Tanrı Yeremya’ya şöyle dedi: “Eğer dönersen seni yine hizmetime alırım; işe yaramaz sözler değil, değerli sözler söylersen, benim sözcüm olursun (benim ağzımmış gibi olursun)” (Yer.15:19). Musa’nın yerine konuşmakla görevlendirilen kardeşi Harun hakkında Rab Musa’ya şöyle buyurdu:

O sana sözcülük edecek (ağız olacak), senin yerine halkla konuşacak. Sen de onun için Tanrı gibi olacaksın. …Bak seni firavuna karşı Tanrı gibi yaptım… Ağabeyin Harun senin peygamberin olacak. (Çık.4:16; 7:1)

Bu nedenle Tanrı, peygamber olarak çağırdığı insan için şöyle diyor, “...bir peygamber çıkaracağım. Sözlerimi onun ağzından işiteceksiniz. Kendisine buyurduklarımın tümünü onlara bildirecek” (Yas.18:18). Tanrı’nın vahiy sözünü aktardığı için peygamber6 sayılan Kral Davut çağrısını şöyle dile getirdi: “RAB’bin Ruhu benim aracılığımla konuşuyor, sözü dilimin ucundadır” (2Sa.23:2).

Tanrı’nın “ağzı” olmak büyük bir ayrıcalık olmakla birlikte kolay bir görev değildir. Çünkü Rab, genelde peygamberlerini ulusun kriz dönemlerinde yargısını bildirmek amacıyla göndermiştir. Peygamberler özellikle Rab’den uzaklaşmış olan halkı büyük bir cesaretle azarlamak ve tövbeye çağırmakla yükümlüydüler: “Bak, ulusların ve ülkelerin kökünden sökülmesi, yıkılıp yok olması, yerle bir edilmesi, kurulup dikilmesi için bugün sana yetki verdim.” (Yer.1:10). Doğal olarak halk, günahlarını yüzlerine vuran bu adamları sevinçle karşılamıyordu, ama peygamberlerin çağrıldıkları görev buydu.





“GÖREN”


Peygamberler için kullanılan ikinci terim “gören” veya “bilici”dir (İbranice: roeh ve çozeh). “Eskiden İsrail’de biri Tanrı’ya bir şey sormak istediğinde, ‘Haydi, biliciye (görene) gidelim’ derdi. Çünkü bugün peygamber denilene o zaman bilici (gören) denirdi” (1Sa.9:9). Bu hem fiziksel görmeyi hem de ruhsal algılayışı kapsayan iki İbranice sözcükten türeyen bir kavramdır. Peygamber Tanrı’nın mesajını başkalarına iletmesi için önce o mesajı “görmüş,” yani onu bilmiş veya algılamıştır. Bu nedenle birçok peygambere verilen ‘mesaj’ onun “görümü” veya “gördüğü düş” diye nitelenir (Yşa.1:1). Rab İsrail’i yargılarken şöyle dedi:

RAB size uyuşukluk ruhu verdi; gözlerinizi mühürledi, ey peygamberler, başlarınızı örttü, ey biliciler. Sizin için bütün görüm mühürlenmiş bir kitabın sözleri gibi oldu.

(Yşa.29:10-11)

Gerçekten peygamberlik eden insanın ruhsal gözleri açıktır:

Gözü açılmış olan,

Tanrı’nın sözlerini duyan,

Her Şeye Gücü Yeten’in görümlerini gören,

Yere kapanan, Tanrı’nın gözlerini açtığı kişi bildiriyor… (Say.24:3-4)





“BEKÇİ”


Peygamberlere verilen üçüncü bir sıfat “bekçi”dir (İbranice: tsafah ve şamar). Yeşaya.21:6, 8, 11; Habakkuk 2:1; Yeremya 6:17 gibi ayetlerden peygamberlerin, ulusun öğütçüleri, canlı vicdanları, gözleri, kulakları ve gözetmenleri olduğu anlaşılmaktadır. Bekçilik yapan peygamber, tehlike karşısında, halkı uyarmakla yükümlüdür: “İnsanoğlu (Hezekiel peygamber), seni İsrail halkına bekçi atadım. Benden bir söz duyar duymaz onları benim yerime uyaracaksın... Kötü kişiye, ‘Ey kötü kişi, kesinlikle öleceksin’ dediğim zaman, onu uyarmaz, kötü yolundan döndürmek için konuşmazsan, o kişi günahı içinde ölecek; ama onun kanından seni sorumlu tutacağım” (Hez.3:17; 33:7-8).

Yaşadığı dönemdeki mevcut durumların yanında peygamber ayrıca gelecekteki olacaklara bakarak Tanrı’nın hem büyük yargılarını (örneğin: Yşa.21:5-12) hem de büyük vaatlerinin gerçekleşmesini önceden görür: “Dinleyin! Bekçileriniz seslerini yükseltiyorlar, hep birlikte sevinçle haykırıyorlar. Çünkü RAB’bin Siyon’a dönüşünü gözleriyle görmekteler!” (Yşa.52:8; 62:6-7).





“TANRI ADAMI”


Son olarak peygamberler birer “Tanrı adamı”dır. Tanrı’ya ait olan “kutsal peygamberler”dirler. Gerçekten Tanrı adamı olmadığı halde peygamlerlik eden kişiler istisnadır; Balam, Saul ve Kayafa gibi (bkz. Say.22-24; 1Sa.19:23; Yu.11:51-52). Ancak peygamberler genellikle bütün yaşamlarıyla Tanrı’ya adanmış insanlardı. Konuştukları ve yazdıkları sözleri, “Kutsal Ruh tarafından yöneltilerek” ilettiler (2Pe.1:21). Bu olağanüstü güçle donatılarak her biri kendi kişiliğini yitirmeden ve yaşadığı dönemden kopmadan Tanrı’nın bildirileri için birer kanal oluşturdu. Başka bir örneği kullanacak olursak, her peygamber Tanrı’nın elinde birer müzik aleti gibiydi. Tanrı’nın bestelediği “müzik” her birinde, türüne göre farklı bir ses tonu ile çıksa da, ilahi melodi değişmiyordu





Yasa’nın ve Vaat’in hizmetkârları


‘Yasa’ ve ‘Vaat,’ Tanrı’nın Eski Antlaşma bildirisinin iki temeliydi. Tanrı önce İbrahim’e (ve onun soyuna) vazgeçilmez birçok büyük vaatler verdi (bkz. Yar.12:1-3, v.b.). Koşulsuz bir antlaşma veya vasiyet niteliğinde olup Tanrı’nın bütün amaçlarını ve planlarını kapsayan en temel vaat Mesih’te odaklanıyordu.

Rab İbrahim’e bu vaadi verdikten 430 yıl sonra, Musa aracılığıyla İbrahim’in soyu olan İsrail ulusuna Kutsal Yasa’yı da iletti (bkz. Gal.3:16-20). “Yasa suçları ortaya çıkarmak için antlaşmaya eklendi. Vaadi alan ve İbrahim’in soyundan olan Kişi (İsa Mesih) gelene dek yürürlükte kalacaktı” (Gal.3:19).

İşte peygamberlerin görevi hem Yasa hem de Vaat ile ilgiliydi:

1) Peygamberler Yasa’nın buyruklarını hatırlatarak Tanrı’nın biriken gazabını açıklıyor ve halkı uyarıyorlardı. Çünkü İsrailliler Tanrı’nın buyruklarını yerine getirmekte çok geri kalmışlardı.

2) Aynı zamanda peygamberler yaşadıkları karanlık günlerde güvenilir Tanrı’nın değişmez karakterine ümit bağlayarak halkı Tanrı’nın vaatlerine inanmaları için cesaretlendiriyorlardı.





Tanrı’nın yargısı


Peygamberler İsrail’i kayıran taraflı bir milliyetçilik ruhundan uzak kalarak halkın günahlarını acımasızca kınadılar (Yşa.58:1). Tanrı’nın nefret ettiği kötülükleri ve üzüntü duyduğu durumları çekinmeden belirtiyorlardı. Kınadıkları bazı açık suç örnekleri şunlardır:

	 	Para hırsı, açgözlülük 	(Yşa.5:8; Amo.6:4-6; Mik.2:2)



	Tefecilik (Hez.22:12-13)



	Yoksulları sömürmek 	(Yşa.1:17; Mik.3:2-3; Amo.2:7; 4:1; 5:11; 8:4-6)



	Dul kadınları ve kimsesizleri 	ezmek (Yşa 10:2; Yer.5:28)



	Rüşvet (Yşa.1:23; 59:4)



	Ticarette dolandırıcılık 	(Mik.6:11; Hez.45:10-12)



	Gurur ve kendini beğenmek 	(Yşa.2:12-17; 3:16-24)



	Putperestlik ve diğer ulusların 	geleneklerine uymak (Hez.8; Hoş.7:11; 5:13; 11:2; Yşa.2:6).



	Dindar numarısı yapmak 	(Yşa.58:2-5; Yer.7:4; Hoş.7:14; Mik.3:11; Mal.1:6; 2:17; 3:13).



Şekilcilik 	(Yşa.1:11-17; Mal.1:10; Amo.5:21-23; Hoş.6:6)





İsrail’in değil, Tanrı’nın peygamberleri olan bu kişiler İsrail halkını kayırmadan suçladılar. Tanrı bunu şöyle dile getirir: “sizi peygamberler aracılığıyla lime lime doğradım” (Hoş.6:5). Peygamberler halkı “dönek” (Yer.3:8, 11), tapınakta sunulan sunuları “anlamsız” (Yşa.1:13), kurban keseni “adam öldüren gibi” ve tahıl sunusunu getireni “domuz kanı sunan gibi” (Yşa.66:3) deyişleriyle tanımladılar. Halkın yüreği için “taştan yürek, işleri için “iğrenç uygulamalar” (Hez.36:31, 26), elleriyle yaptıkları için “kan dolu” (Yşa.1:15) ve dilleriyle söyledikleri için “engerek zehiri” (Mez.140:3) dediler.

Peygamberin yazılarında ve dolayısıyla Tanrı’nın gözünde, önceleri sadık kent olan Yeruşalim o dönemde bir “fahişe”den farklı değildi (Yşa.1:21; Hez.16:23; Hoş.1-3). Halk “Gomora halkı”na benzetiliyor (Yşa.1:10; Hez.16:46), yöneticileri “asilerle hırsızların işbirlikçisi” (Yşa.1:23), “katiller” (Yşa.1:21; Hez.22:6) ve “Sodom yöneticileri” (Yşa.1:10) olarak niteleniyordu.

Mika peygamber o zamanki halkına “en iyileri çalı çırpıdan değersiz; en dürüstleri dikenli çitten beterdir” dedi (Mik.7:4). Yeşaya “günahlı ulusun, suç yüklü halkın, kötülük yapan soyun, baştan çıkmış çocukların vay haline!” (Yşa.1:4) diye uyarıda bulundu. Yüzyıllarca yapılan yanlışlıklara sabreden Tanrı, Yeruşalim için “Bu kent kurulduğundan bu yana beni öyle öfkelendirdi, kızdırdı ki onu önümden söküp atacağım” demek zorunda kaldı (Yer.32:32).

Böylece Tanrı, gerçek peygamberlerini “demir bir direk, tunç bir duvar” kıldı (Hez.3:9). Alınlarını da “çakmak taşından daha sert bir kaya” yaptı. Onlar halkın kulağını okşayan sözler söylemezlerdi. Esenlik yokken “esenlik, esenlik” diyerek halkı aldatmazlardı (Yer.6:14; Hez.13:10).

Kendi halklarına büyük bir sevgi duyuyorlardı, ama günahlarını göz ardı edemezlerdi. Görevleri Tanrı tarafından verilen bir “yük” niteliğindeydi. Zaman zaman peygamberler ‘karamsar’ olmakla suçlandılar ve devlet hainleri olarak reddedilip hapse atıldılar (Yer.38:4). “Tanrı'nın ulaklarıyla alay ederek sözlerini küçümsediler, peygamberlerini aşağıladılar” (2Ta.36:16).

Yahudiler’le ilgili yazdıkları ağır sözlerden anlaşıldığı gibi onların bildirileri asla “Siyonist ruhu”nun değil, yalnızca Tanrı’nın Kutsal Ruhu’nun eseridir (bkz. 1Pe.1:11; 2Pe.1:21; İbr.3:7, vb.).

Ancak yanılmamaya özen gösterelim; bu şekilde yargılanan İsrail halkı ne bizden daha beter ne de daha iyiydi. İnsanlığın içinden seçilip mümkün olan en iyi koşullarda denenen bir örnekti. Pavlus’un dediği gibi Kutsal Yazılar’da İsrail şöyle nitelendi: “Söylenenlerin her ağız kapansın, bütün dünya (bütün uluslar) Tanrı’ya hesap versin diye Yasa’nın yönetimi altındakilere (İsrail ulusuna) söylendiğini biliyoruz” (Rom.3:19). Onlar için geçerli olan bu yargı, bütün uluslar için, dolayısıyla bizim için de geçerlidir.

Her şeyden önce bu bildiriler karşısında kendimizi alçaltmalıyız. Tanrı şu sözü verir: “Yüksek ve kutsal yerde yaşadığım halde, alçakgönüllülerle, ezilenlerle birlikteyim. Yüreklerini sevindirmek için ezilenlerin yanındayım” (Yşa.57:15).





Peygamberin Gelecek

ile ilgili

Bildirisi





Bu peygamberler 400 yılı aşan bir zaman dilimi içerisinde yazdılar. Çok değişik geçmişleri olan ve çok farklı durumlar içinde yaşayan insanlardı. Buna karşın mesajlarının güçlü ve otoriter bir birliği vardı. Gelecekte olacaklar konusunda bu yazılarda iki temel konu görülür:





1) Tanrı’nın insanların krallıkları üzerine gelecek olan yargısının kesinliği


Tanrı neden sessizdir? Neden kötü ulusları cezalandırılmıyor? İlahi adalet diye bir şey yok mudur? Peygamberlerin buna verdikleri yanıt açık ve dolaysızdır. Yeryüzü mutlaka son bir yargılamadan geçecektir. Adına, “Rab’bin Günü” denen bu büyük dönem, Göklerin Tanrısı’nın ulusların kötülüğünün hesabını sormak için açıkça devreye gireceği zamandır (Ova.15; Yoe.3:1-21). Rab’bin bu Günü korkunç olacaktır: “Her şeye gücü yetenin, yıkım getireceği” gün, “Karanlık, sıkıntılı bir gün olacak, bulutlu, koyu karanlık bir gün,” “RAB’bin o büyük günü ne korkunçtur! O güne kim dayanabilir?” (Yoe.1:15-16; 2:2, 11; Amo.5:18-20).

Tanrı dinsel etkinlikler üzerinde değil, gerçek doğruluk üzerinde durur (Yoe.2:13; Amo.5:22-27). Tanrı bizleri cezalandırmak istemez. Bunun yerine, bizleri uyarırken bile büyük bir merhametle tövbe etmemiz için yalvarır (Yoe.2:12-17; Hoş.6:1-3; 11:1-11; 14:1-3; Yun.3-4). Tanrı’nın yargısı halkının dikkatini Tanrı’ya çekmek üzere hazırlanmıştır. Tanrı’nın “Bana dönmediğiniz için” (Amo.5:6-12) ve “halkım benden uzaklaşmaya kararlı!” (Hoş.11:7) sözlerinde görüldüğü gibi, onlardan ötürü üzüntü içindedir. Ancak Tanrı aynı zamanda kutsal ve adil olduğu için son yargının gelişi kesindir.





2) Tanrı’nın Egemenliği’nin7 kuruluşu


İsrail’in günahları, peygamberlerin çoğunun üzerine eğilmesi gereken bir konuydu. Buna karşın, yargı sözleriyle birlikte Tanrı’nın çok uzun bir süre önce vaat ettiği sonsuz egemenliğinin parlak beklentisi de vardı.

Yargı, kaçınılmaz olduğu halde söylenen en son söz değildir. Lütuf zafer kazanacak ve Tanrı’nın vaadi yerine gelecektir. İsrail de yargıdan ötürü yok olmayacak ve tövbe ederek “kurtuluşa kavuşanlar” (halkın bir “kalıntısı”) olacaktır (Ova.17; Hoş.6:2; 11:11; 14:4-6; Amo.9:8). Tanrı onları Kendi krallığıyla kurtaracak ve kutsayacaktır.





Gelecekle ilgili önbildirileri anlamak


Peygamberler aracılığıyla verilen vaatler gerçekleşecek. Tanrı’nın sözlerine inanan hiç kimse buna itiraz etmez. Ama ne zaman gerçekleşecek? Nasıl gerçekleşecek? Yoksa gerçekleşmiş midir? gibi sorulara değişik cevaplar, yorumlar ve bakış açıları vardır. Bunları şöyle özetleyebiliriz: İsrail ulusuna birtakım vaatler verilmiştir. Örneğin, Tanrı’nın yasalarını öğrenmek için bütün uluslar Yeruşalim’e akın edecek, ve Rab milletler arasında hükmedecek (Yşa.2:3-4). Mesih’in krallığı altında dünya çapında barış, esenlik, refah, vb. güzel günler yaşanacak (Yşa.9:6-7). Yeruşalim’deki tapınak eski görkeminden daha büyük bir görkeme kavuşacak (Hag.2:9).

Acaba bu vaatler gerçekleşmiş midir? Mesih’in vaat edilen egemenliği başlamış mıdır? O gelince “Tanrı’nın Egemenliği yaklaştı” demedi mi? Göğe alınmadan önce öğrencilerine “Gökte ve yeryüzünde bütün yetki bana verildi” dedi. Peki İsa Tanrı’nın sağında Mesih ve Kurtarıcı olarak oturduğunda bu egemenlik kuruldu mu? Yoksa kurulmadı mı?

Bu soruları cevaplamanın zorluğu Eski Antlaşma’daki peygamberlik tarzının bir özelliğinden kaynaklanmaktadır. Aralarında birbirinden uzun dönemler olan gelecekteki olaylar, bu peygamberliklerde bazen yanyana ve hatta aynı ayette bildiriliyorlar. Tıpkı bir resmin yalnız iki boyutu olduğu gibi (derinlik boyutu yok), bu önbildirilerin de “zaman boyutu” yoktur. Uzaktan bakan bir kişi, aralarında yüzlerce kilometre olan iki dağı nasıl yanyana görüyorsa, peygamber de geleceğin birbirinden apayrı ve uzak olaylarını yakınmış gibi görür. Bu nedenle peygamberlik sözlerinde kesin bir zamanlama ya da kesintisiz olay sıralaması söz konusu değildir. Peygamber gelecekteki olayları görmüştür, ama bunların hangilerinin ne zaman olacağını ya da gerçekleşme sıralarını bilmemektedir.

Ayrıca birçok vaadin önce kısmen gerçekleştiğini ve daha sonra tamamlandığını anlamalıyız (Mesih’in iki kez gelişi buna bir örnektir). “Mesih’in Gelişi” o kadar basit bir olay değildir. Tersine, Tanrı büyük bilgeliğiyle bunu birkaç aşamada gerçekleştirmeyi uygun görmüştür.

Bu olayları anlamanın anahtarı MESİH’İN İKİ KEZ GELİŞİDİR. Eski Antlaşma’da O’nun gelmesi bekleniyordu ve bu konuda çok yönlü vaatler vardı. Örneğin:

	 	Yahuda oymağından olan Kral gelecek (Yar.49:10).



Musa gibi 	bir peygamber gelecek (Yas.18:15-18)



Davut’un 	Oğlu gelecek (2Sa.7:11-16).



Ulusları 	yargılayan Tanrı’nın Oğlu gelecek (2.Mezmur).



Davut’un 	Efendisi/Rabbi gelecek (Mez.110:1).



Melkisedek 	düzenine göre Kâhin gelecek (Mez.110:4).



Rab’bin 	Ruh’la meshettiği Kul gelecek (Yşa.42:1-7; 61:1-3)



Rab’bin 	kendisi gelecek (Yşa.40:10-11; Mal.3:1).



İnsanoğlu’na benzer biri 	gelecek (Dan.7:14).





Ancak bütün bu büyük açıklamalara rağmen, gelecek olanın sadece tek bir kişi olacağı bildirilmemiş ve dahası O’nun iki kez geleceği henüz açıklanmamıştı. İşin sırrı da buydu zaten. Tıpkı eski surlu kentlere değişik kapılardan (Edirnekapı gibi) girip tek bir kent merkezine ulaşıldığı gibi, bu çok yönlü vaatlerin hepsi de farklı açılardan Mesih’e işaret ediyor ve O’nda tamamlanıyor. Çünkü Tanrı, dünyanın kuruluşundan beri bütün amaçlarını Mesih’te gerçekleştirmeyi tasarlamıştı. Ancak Mesih ilk kez gelene kadar bu amaçların büyük bir kısmının O’nun ölüp dirildikten sonra göğe yükselerek ve ikinci kez gelişiyle gerçekleşeceğini bildirmemişti. Dolayısıyla peygamberler “içlerinde olan Mesih Ruhu, Mesih’in çekeceği acılara ve bu acıların ardından gelecek yüceliklere tanıklık ettiğinde, Ruh’un hangi zamanı ya da nasıl bir dönemi belirttiğini araştırdılar” (1Pe.1:11).

Gelecekte olacaklar ile ilgili peygamberlik sözlerini yorumlamakta anahtar, hangi vaatlerin Mesih’in birinci gelişinde yerine geldiği ve hangilerinin ikinci gelişinde yerine geleceğine karar verebilmektir. Bilindiği gibi, bu konuda çeşitli görüşler vardır. Çok genel olarak, görüşleri iki ana gruba ayırabiliriz. 1) Tanrı’nın özellikle Eski Antlaşma’da açıklanan vaatlerinin büyük bir kısmı Mesih’in ikinci gelişinden sonra yerine gelecektir. Yani, Mesih’in dönüşü Vahiy 20:1-6’da vaat edilen “bin yıllık egemenlik” yeryüzünde kurulmadan önce olacaktır. Mesih’in dönüşünden 1000 yıl sonra da yeni gökle yeni yeryüzü yaratılacaktır. 2) İkinci görüş ise şöyledir: Bu vaatlerin büyük çoğunluğu Mesih’in ilk gelişiyle gerçekleşmeye başlamıştır ve onu izleyen yaşadığımız çağda yerine gelmeye devam etmektedir. Başka bir deyişle, söz konusu “bin yıllık egemenlik” şu anda yaşanmaktadır. Mesih’in ikinci gelişinden sonra da yeni gökle yeni yeryüzü yaratılacak ve vaatler tamamlanacaktır. Bu görüşleri ana hatlarıyla şöyle çizebiliriz:





Bu görüşler arasında önemli bir fark daha var. Hem Eski hem Yeni Antlaşma’da defalarca belirtildiği gibi, Mesih’in gelişinden önce büyük bir “Sıkıntı Dönemi” yaşanacaktır. Bu dönemdeki korkunç olayların odak noktasında Yeruşalim kenti, onun düşman uluslarca kuşatılması ve özellikle “canavar” diye nitelendirilen bir önderin aldatıcı ve putperest yükselişi yer alacaktır (bkz. Dan.9:25-27; 11:31; Zek.12-14; Mat.24:9-35; Luk.21:10-28; 2Se.2:1-12; Va.11:1-10; 13:1-17). Yukarıdaki resimde görüldüğü gibi bu “sıkıntı dönemi” ile ilgili yorumlar oldukça farklıdır.

İkinci görüşe göre, (İngilizce, bin yıl krallık sonrası anlamına gelen “Postmillennial” veya “Amillennial” denen görüşler) bu sıkıntı dönemi gelip geçmiş, Yeruşalim’in İ.S.64-70 yıllarında Roma orduları tarafından kuşatılıp yıkılmasıyla zaten gerçekleşmiştir. Buna göre, İsa Mesih gözle görünmez bir şekilde, kendisini reddeden İsrail halkını yargılamak için “gelmiştir.” Bu görüşü desteklemek için, İsa’nın “bütün bunlar olmadan bu kuşak ortadan kalkmayacak” şeklindeki sözü örnek verilir (Mat.24:34).

Diğer görüşe göre (İngilizce, bin yıl krallık öncesi anlamına gelen “Premillennial” denen görüş) bu dönem Mesih gelmeden hemen önceki 7 yıl içerisinde, özellikle de son 3.5 yılda gerçekleşecektir. Her ne kadar İ.S.70 yılında Yeruşalim büyük sıkıntılara maruz kaldıysa da bu olayların çok büyük bölümü İsa’nın görkemli bir şekilde ikinci kez gelişinden hemen önce yaşanacaktır. Yeruşalim kenti sıkıntılı bir dönemden geçecek, ama bu kezulusların saldırısı gökten gelen Rab’bin bizzat müdahale etmesiyle sona erecektir.

Bu kitapta kaleme aldığım yorumlar, Premillennial diye bilinen görüş çizgisini destekler. Çünkü peygamberlik kitapçıklarında bildirilen büyük sıkıntı günlerinin çoğunun gelecekte yaşanacağına, ve ondan sonra da Şeytan’ın artık ulusları saptıramayacağı bin yıllık bir dönem boyunca kutsalların Mesih’le birlikte yeryüzünde egemenlik süreceğine inanıyorum.

Tanrı Sözü’nü hazır bir ilahiyat süzgecinden geçirmek her zaman yanıltıcı olabilir. Mümkün olduğu kadar yansız ve alçakgönüllü bir şekilde, henüz birçok şeyi anlamadığımızı bilerek görüşlerimizi Kutsal Yazılar’dan oluşturmalıyız. Büyük elçi Pavlus, “Şimdi her şeyi aynadaki silik görüntü gibi görüyoruz, ama o zaman yüz yüze görüşeceğiz. Şimdi bilgim sınırlıdır, ama o zaman bilindiğim gibi tam bileceğim” diyorsa (1Ko.13:12), bizler görüş belirtirken daha da fazla dikkatli olmalıyız!





İsrail ile ilgili vaatler


Bu peygamberlik sözlerinin büyük bir kısmı etnik İsrail ulusu ile ilgilidir. İsrail’e ve Yeruşalim kentine çok parlak vaatler verilmiştir. İlk bakışta, bunların bazıları henüz yerine gelmemiş gibi görünür. Çünkü şu anda İsrail gerçek kralları olan Mesih’i tanımamakta ve bu nedenle lanet altında yaşamaktadır. Pavlus’un dediği gibi “Yahudiler Müjde’yi reddederek sizin uğrunuza Tanrı’ya düman oldular; ama Tanrı’nın seçimine göre, ataları sayesinde sevilmektedirler. Çünkü Tanrı’nın armağanları ve çağrısı geri alınamaz” (Rom.11:28).

Dolayısıyla,bazı yorumcular bu vaatlerin tarihsel İsrail ulusu için geçerliliğini yitirmiş olduğunu ve gelecekte Tanrı’nın tasarısında ulusal İsrail’in önemli bir yer tutmadığını savunurlar: Bunu iki farklı yorum şeklinde yaparlar:

1) Bu vaatler az çok İsrail’in Babil sürgününden kendi topraklarına geri geldikleri dönemlerde yerine gelmiştir derler. Bu yorumu özellikle sürgünden sonraki kitapçıkları inceleyerek değerlendirebiliriz. Eğer o dönemin bakış açısından hâlâ İsrail’in ve Yeruşalim’in gelecek yüceliğiyle ilgili vaatler verilmekte ise, demek ki sürgünden dönmekle bunlar yerine gelmiş olamaz.

2) Bu vaatler, ulusal değil, ruhsal olan başka bir “İsrail”e verilmiştir. Bu yorumlara göre artık “Tanrı’nın İsraili” O’nun Kilise halkıdır. Örneğin, bunu İsa’nın, İsrail’in din önderlerine söylediği şu (ve benzeri) söze dayanarak ileri sürerler: “Bu nedenle size şunu söyleyeyim, Tanrı’nın Egemenliği sizden alınacak ve bunun ürünlerini yetiştirecek bir ulusa verilecek.” (Mat.21:43). Ayrıca birçok ayette de görülebileceği gibi, Eski Antlaşma’da İsrail için kullanılan sözler Yeni Antlaşma’da Mesih İnanlıları Topluluğu için söylenmektedir (örneğin: “Siz seçilmiş bir soy, Kral’ın kâhinleri, kutsal bir ulus, Tanrı’nın öz halkısınız” (bkz. Çık.19:5-6; 1Pe.2:9, vb.).

Bunun yanında İsa’nın, kendisini gerçek “İsrail” olarak tanıttığını da görüyoruz. Örneğin Mesih, “İbrahim’in oğlu” (Mat.1:1), ve “İsrail’in görkemi” (Luk.2:32, bkz eski çeviri) olarak karşımıza çıkar. Hoşea peygamber, kitapçığında İsrail’in Mısır’dan çıkışı ile ilgili olarak Tanrı’nın “Oğlumu Mısır’dan çağırdım” şeklindeki sözü, çocuk İsa’nın Mısır’a götürülmesi ile yerine gelir (Mat.2:15). Mesih, “Ben gerçek asmayım” diye öğrettiği zaman da kendisinin gerçek İsrail olduğunu açıklıyordu (bkz. Yuh.15:1 ile Mez.80:8; Yşa.5:1-7; Hoş.10:1). O zaman N.T. Wright’ın büyük akademik eserlerinde öğrettiği gibi, çarmıha gerilen Mesih İsa’nın ölümden dirilişi, İsrail’in gerçek ‘dirilişi’ ve sürgünden dönüşü müydü? 8 Yoksa ulusal İsrail için hâlâ gelecek bir ‘diriliş’ söz konusu olacak mı?

Bu yoruma cevap olarak aşağıdaki noktalar sıralanabilir:

1. 	Tanrı’nın cezalandırdığı halk, ulusal İsrail’di (Yas.28:63-65).

2. 	Tanrı İsrail’i dağıtmakla ulusa mutlak bir son vermemişti. (Yer.30:11).Dağıtılan ulus tekrar toparlanacaktı (Yer.31:28; Zek.10:6). “Zaferi ışık gibi parlayacak” olan “Siyon” ve “Yeruşalim” daha önce “terk edilmiş” ve “virane” denen Yeruşalim kentinden başkası değildir (Yşa.60).

3. 	Son toplama olayı, İbraniler’in diğer ülkelerden tekrar İsrail topraklarına dönüşüyle gerçekleşecekti (Yşa.11:12; Yer.31:10; Yas.30:3, 5).

4. 	Bu ulusal dönüş İsrail’i “eski” ayrıcalıklara, haklara ve egemenliğe kavuşturacaktı (Mik.4:7-8; Hez.37:11).

5. 	Pavlus’un “İsrailliler'den bir bölümünün yüreği, öteki uluslardan kurtulacakların sayısı tamamlanıncaya dek duyarsız kalacaktır” sözü gibi (Rom.11:25), birçok ayet Tanrı’nın hâlâ öteki uluslardan ayrı tutulan İsrail için bir amacı olduğunu gösteriyor.

Bu nedenlerden dolayı, kanımca İsrail’e verilen vaatleri Mesih İnanlıları Topluluğu olan ‘Kilise’ye toptan aktarmak ya da bunları tümüyle Mesih’in çarmıhtaki ölümüyle dirilişi sayesinde Tanrı’nın kazandığı büyük zaferle özdeşleştirmek doğru bir yorum olmaz. Tanrı’nın, seçtiği halkı olan İsrail’i geçici bir dönem için bir kenara bıraktığı doğrudur, ama bu, artık onların bir geleceği yoktur anlamına gelmez. Bu nedenle bu konuları dikkatle incelememiz gerekecektir.





RAB’BİN BÜYÜK ‘GÜNÜ’


Kutsal Kitap ‘felsefesi’nin kilit kavramlarından biri tarihin anlamı ile ilgilidir. İnsanlar anlamsız yönsüz, rasgele bir kısırdöngü içinde yaşamıyor. Dünyamızın uzun ve acı dolu tarihinin bir başlangıcı olduğu gibi bir sonu da olacaktır. Kutsal Yazılar şöyle başlar: “Başlangıçta Tanrı göğü ve yeri yarattı” – evrenin bir başlangıcı vardır! Benzer şekilde, Kutsal Yazılar’ın son satırlarında şunu okuyoruz: “Bundan sonra yeni bir gökle yeni bir yeryüzü gördüm. Çünkü önceki gökle yeryüzü ortadan kalkmıştı” (Va.21:1). Tüm insanlık tarihi bu iki yaratılış noktası arasına serilmiştir. Büyük bir sona doğru ilerliyoruz. Nereden geldiğimiz ile nereye gittiğimizi bu kutsal sayfalardan öğrenip yaşamın anlamını ve varoluş amacımızı keşfedebiliriz!

Korintliler’e yazdığı ilk mektupta elçi Pavlus bu büyük “SON” ilgili kapsamlı bir özet sunuyor:

Mesih, ölmüş olanların ilk örneği olarak ölümden dirilmiştir. Ölüm bir insan aracılığıyla geldiğine göre, ölümden diriliş de bir insan aracılığıyla gelir. Herkes nasıl Adem'de ölüyorsa, herkes Mesih'te yaşama kavuşacak. Her biri sırası gelince dirilecek: İlk örnek olarak Mesih, sonra Mesih'in gelişinde Mesih'e ait olanlar. Bundan sonra Mesih her yönetimi, her hükümranlığı, her gücü ortadan kaldırıp egemenliği Baba Tanrı'ya teslim ettiği zaman son gelmiş olacak. Çünkü Tanrı bütün düşmanlarını ayakları altına serinceye dek O'nun egemenlik sürmesi gerekir. (1Ko.15:20-26)

Burada görüldüğü gibi ‘başlangıç’ anlık bir eylemden oluşmadığı gibi (yaratılış altı “gün” sürdü), ‘son’ da belli bir süre içinde gerçekleşecektir. Bir anlamda, Mesih’in ölümden dirilişi, hasadın turfandası gibi, bu sürenin ilk işareti veya ürünüdür. O’nun dönüşü, sürenin ikinci büyük noktası ve onu izleyen egemenliğin Baba’ya teslim edilmesi de sürenin asıl sonu olacaktır. Peygamberlerin Yazıları’nda ikinci gelişle ilgili olaylar için “Rabbin Günü” terimi kullanılır. Önceki bölümde gördüğümüz gibi bu “gün” Tanrı’nın büyük yargısını içeriyordu. Aynı zamanda kurulacak olan Tanrı’nın egemenliğinin kuruluşunu da kapsıyordu.

Elçi Pavlus, 2.Selanikliler 2:2­4’te bu “günün” henüz gelmediğini açıkça bildirmektedir: “Kardeşler, size rica ediyoruz, Rab'bin gününün geldiğini ileri süren herhangi bir ruh, bir söz ya da bizden gelmiş gibi gösterilen bir mektup hemen aklınızı karıştırmasın, sizi telaşlandırmasın.” Bu özel gün ancak Mesih İsa’nın ikinci gelişi öncesi olaylarla doğacaktır. Aynı şekilde, elçi Petrus da Rabbin Günü’nün Mesih’in gelişiyle gerçekleşeceğini gösterir: “Rab'bin gelişiyle ilgili vaat ne oldu? Bazılarının düşündüğü gibi Rab vaadini yerine getirmekte gecikmez; ama size karşı sabrediyor… Ama Rab'bin günü hırsız gibi gelecek…” (2Pe.3:4-10).

Tanrı’nın Egemenliği ile ilgili olan kapsamlı çalışmasında Dr. Alva J. McClain, yaşadığımız çağın sonunu eski İsrail’deki ‘gün’ kavramına benzetir ve akşamdan ertesi akşama kadar sürecek şekilde ortaya koyar.9 Örneğin Şabat günü için yapılan açıklama bir günü şöyle tanımlar: “…akşamdan ertesi akşama kadar Şabat’ı kutlayacaksınız” (Lev.23:32). Yani bir “gün,” önce karanlık ve sonra aydınlıktan oluşan 24 saatlik bir zaman dilimidir. Eski Antlaşma’daki peygamberlerce bildirilen “Rab’bin Günü”, benzer bir şekilde hem karanlıktan hem aydınlıktan oluşan bir “gün” (dönem) olarak açıklanabilir:

1) Hazırlık olayları - Rab’bin Günü gelmeden önce

2) Cezalandırma olayları - Rab’bin Günü’nün karanlığı

3) Geçiş olayları - Rab’bin Günü’nün şafağı

4) Egemenliği kurma olayları - Rab’bin Günü’nün aydınlığı

McClain, Peygamberlerin Yazıları’ndan Tanrı’nın Egemenliği’nin birçok yönünü derleyip bu “gün” düzenine göre dizer. Bu çalışma, gelecekteki olaylara kuşbakışı eğilmemizi sağlayabilir





1) HAZIRLIK OLAYLARI - RAB’BİN GÜNÜ GELMEDEN ÖNCE


“RAB’bin büyük ve korkunç günü gelmeden önce…” (Yoe.2:31)

	 	Gökte bir mahkeme oluşturulacak (Dan. 7:9-10).



	Bir habercinin sesi duyulacak (Mal. 4:5; 	Yşa.40:1-11).



	Savaşlar ve kaos dünyayı kaplayacak (Yşa.25:1-13;33:7; 	Yer.25:15-33).



	Tanrı’ya küfür eden siyasal önder dünya krallığını ele 	geçirecek (Dan. 7:7-8; bkz. 7:2; 9:26-27; 	11:36-43).



	Doğada büyük sarsıntılar olacak (Yoe.2:30-31; 	Yşa.24:20).





2) 	CEZALANDIRMA OLAYLARI -

RAB’BİN GÜNÜ’NÜN KARANLIĞI


“RAB’bin büyük günü yaklaştı, yaklaştı ve çabucak geliyor. Dinleyin, acı bir gün olacak. En yiğit askerler bile feryat edecek. Öfke günüdür o gün, sıkıntı ve ıstırap, yıkım ve felaket, karanlık, koyu karanlık, kara bulutların her yanı kapladığı bir gün.” (Sef.1:14-15)

	 	Kuzeyden gelen güçlü bir ülke yok edilecek (Hez. 38:21-22; bölüm 	38-39).



	Tanrı’nın gazabı İsrail üzerine gelecek (Yer.31:11; bkz. Yşa. 	33:10-14; Zek. 13:8-9; Dan. 7:21, 25; Amo.5:18-20).



	Tanrı’nın gazabı bütün ulusların üzerine gelecek (Yşa. 	26:21; bkz. 13:9-11; Mez.2:1-3; Dan. 11:41-45; Yoel 3:9-11, 14; Sef. 	3:8; Zek.12:2-3; 14:2).





3) GEÇİŞ OLAYLARI - RAB’BİN GÜNÜ’NÜN ŞAFAĞI


“Özel bir gün, yalnız RAB’bin bildiği bir gün olacak. Gündüz de gece de olmayacak. Gece aydınlık olacak” (Zek. 14:7).

	 	Kral Mesih gökten gelecek (Zek. 14:3-4; Yşa.25:9; bkz.. Yşa. 	40:9-10; 63:1; Mez.96:13; 98:9; 110:1-2; Mal. 4:2).



	Dünya egemenliğinin orduları yok edilecek (Zek. 12:9; bkz. 	14:12; Yşa. 66:15-16).



	(c) Küfürbaz “küçük boynuz” yok edilecek (Dan. 8:24-25; 	11:45; bkz. 7:11; Yşa. 14:5-20; Nahum 1:11-15).





4) EGEMENLİĞİN KURULUŞ OLAYLARI - RAB’BİN GÜNÜ’NÜN AYDINLIĞI


“Kalk, aydınlan; çünkü ışığın geldi, ve RAB’bin izzeti senin üzerine doğdu… Artık güneşin batmayacak, ve ayın çekilmeyecek; çünkü RAB senin ebedi ışığın olacak, ve yas günlerin sona erecek.” (Yşa.60:1,20)

	 	Bir diriliş olacak (Dan.12:1-3; bkz. Yşa 26:19)



	İsrail toprağında yaşayan İsrailliler’in bir “kalıntısı” 	tövbe edecek. (Zek.12:10; 13:1, 9)



	Dağılmış İsrailliler tekrar topraklarına getirilecekler Amos 	9:13-15; Yas.30:1-3; Yşa. 11:11-12; Yer.31:8-10; 2:37, 42; 	Hez.34:10-16; 37:21-28).



	Yaşayan İsrailliler yargılanacaklar (Hez.20:33-38, 40-4).



	Yaşayan diğer uluslar yargılanacaklar (Yoe.3:1-3; Yşa.2:4; 	66:18)





Bu olayların nasıl ve hangi sırayla gerçekleşeceği sorusu “eskatoloji” diye bilinen gelecekteki olayları inceleyen bilim alanıdır. Ele aldığımız kitapçıkları yorumlarken bu soruyu kısmen yanıtlamaya çalışacağız.





D) TANRI’NIN KRALLIĞI


Peygamberlerin mesajında Tanrı’nın Krallığı konusu kadar önemli ve temel başka bir konu yoktur. Aslında bir bakımdan kutsal tarihin tümü bu krallığın tarihidir ve peygamberlerin tümü o krallığın elçileridirler. Yazılarında bulunan bütün Tanrısal önbildiriler de bu gelecek krallığı ya doğrudan ya da dolaylı olarak bildiriyordu. İsrail’in kralları meshedilerek krallık görevine atanırlardı. Beklenen “Mesih” her şeyden önce o krallığın yüce egemeni olacaktı. İsa Mesih görevine başladığı zaman bu egemenliğin yaklaştığını duyurdu: “Zaman doldu, Tanrı’nın Egemenliği yaklaştı. Tövbe edin, Müjde’ye inanın!” (Mar.1:15). Aynı şekilde İsa son kez Yeruşalim’e girerken O’nu sevinçle karşılayan halk “Kral” olarak gelişini kutladı:

Hozana!

Rab’bin adıyla gelene övgüler olsun!

Atamız Davut’un yaklaşan egemenliği kutlu olsun!

En yücelerde hozana! (Mar.11:9-10)

Kutsal iman adamları “Tanrı’nın Egemenliği’ni umutla bekleyen” kişilerdi (bkz. Mar.15:43; Lu. 2:38; 23:51). Acaba Tanrı’nın Krallığı için bu büyük beklentiler nereden kaynaklandı? Onların en büyük kaynağı, bizim de burada incelemekte olduğumuz Peygamberlerin Yazıları’ydı. Nasıl bir krallık bekleniyordu? O yazıları inceleyen bir imanlının kafasında nasıl bir egemenlik şekillenir? Bizim bu soruların yanıtlarını o yazılarda araştırmamız gerekir.

Yukarıda açıkladığımız gibi Tanrı, İsrail’in krallığı bozulmaya başlayınca peygamberlerini göndermeye başladı. Bu kişilerin bir görevi, İsrail’in Tanrısızca yaşayan krallarını uyarmaktı. Krallar tövbe etmedikleri takdirde, yıllar geçtikçe krallığın ellerinden alınacağını ve yıkılacağını bildiriyorlardı. Ama bunu yaparken de Tanrı’nın gelecekte kuracağı bir krallığa işaret ederek iman eden kişilere umut aşılıyorlardı. Gelecekte kurulacak olan bu krallık ile önceki krallık arasında yakın bir birlik vardı. Bunlar birbirinden ayrı olgular değildi.

Eski egemenliğine kavuşacaksın.

Ey Yeruşalim, krallığını yeniden elde edeceksin. (Mika 4:8)

Bu nedenle, beklenen krallığın niteliklerini anlamak istiyorsak, eski krallık döneminde yaşamış olan peygamberlerin sözlerindeki gerçekleri iyice kavramamız gerekir. McClain Peygamberlerin Yazıları’nda Tanrı’nın Krallığı’nda görülecek en önemli özellikleri şöyle özetlemiştir: 10





Gelecek krallığın egemeni (kralı)


	 	Egemenin doğası (Yşa.9:6).



	Egemenin çıkışları (Mika 5:2).



	Egemenin karakteri (Yşa.42:1).



	Egemenin gücü (Yşa.42:1).



	Egemenin konumları (Yas.18:18; Yer.30:21; Zek.6:13).



	Hükümranın çekeceği acılar ve ulaşacağı yüceliklerin sırrı 	(Yşa.53).





Gelecek krallığın gelişi (Mat.6:10)


	 	Hükümetin geliş zamanı (Hab.2:3).



	Hükümetin geliş yolu (Mez.110:1, 5-6).





Gelecek krallığın hükümeti


	 	Hükümetin biçimi (Yşa.32:1).



	Hükümetin ilkeleri (Mez.89:14).



	Hükümetin organizasyonu (Yşa.32:1).



	Hükümetin sınırları ve süresi (Mez.72:11, 17).





Gelecek krallığın bereketleri


	 	Temelde ruhsal bir krallık olacak (Yoe.2:28).



	Krallık, ahlaksal etkiler yaratacak (Yşa.40:4).



	Krallık, toplumsal etkiler yaratacak (Yşa.65:23, 25).



	Krallık, siyasal etkiler yaratacak (Yşa.2:3-4).



	Krallık, doğada fiziksel etkiler yaratacak (Zek.14:6-11).



	Krallık, ibadette etkiler yaratacak (Yşa.56:7). Örneğin Kral 	aynı zamanda Kâhin olacak (Zek.6:12-13); İsrail ruhsal önder 	statüsünde olacak (Yşa.61:6, 9); Yeruşalim kenti ibadetin 	merkezi olacak (Yşa.2:3; Zek.14:16); Tapınak ile ilgili yeni düzen 	söz konusu olacak (Hez.40-48; Hag.2:6-9); Yeruşalim dünyanın 	ibadet merkezi olacak (Zek.8:20-23).





Yukarıda sıralanan krallığın nitelikleri elbette Eski Antlaşma’nın peygamberlik dilinde, o günlerde bilinenlerle ifade ediliyor. Dolayısıyla bu egemenlik kurulduğu zaman neye benzeyecek, nasıl olacak gibi soruları yanıtlarken dikkatli olmamız gerek.

Örneğin, bu listede McClain “Yeruşalim dünyanın ibadet merkezi olacak” derken kaynak olarak Zekeriya 8:20-23’ü gösteriyor. Orada şu vaat bulunur:

Her Şeye Egemen RAB’be yönelmek, O’na yalvarmak için çok sayıda halkla birçok ulus Yeruşalim’e gelecek.

Bunu nasıl anlamalıyız? Buradaki “Yeruşalim,” Tanrı’nın Egemenliği’nde her şeyin yeniden düzenlendiği zaman yeryüzünde kurulacak bir kent mi? Yoksa Vahiy kitabında açıklanan, “Kuzu’ya eş olacak Gelin” (Tanrı’nın yeni halkı, Kilise) “gökten, Tanrı’nın yanından inen ve O’nun görkemiyle ışıldayan kutsal kent, Yeruşalim” midir? Yoksa ikisi birlikte midir? Bu vaatle Tanrı’nın Egemenliği ile ilgili diğer birçok vaat nasıl yerine gelecek?

Başka bir örnek Tanrı’nın Tapınağı’dır. Hezekiel 40-48 ve Hagay 2:6-9 gibi vaatlere göre Tanrı, “yeri, göğü, denizi karayı sarsıp” yaratılmış olan şeyleri ortadan kaldırdığı ve yeryüzünde sarsılmaz bir egemenlik11 kurduğu zaman yeni bir “tapınak” söz konusu olacaktır. Bu tapınak yaşadığımız çağda olduğu gibi “Ruh aracılığıyla Tanrı’nın konutu olmak üzere hep birlikte Mesih’te inşa edildiğimiz” ruhsal tapınak mı olacak (Ef.2:20-22), yoksa Mesih döndükten sonra henüz anlayamadığımız yersel bir tapınak mı söz konusu olacak?

Kilise tarihi boyunca bu sorular tartışılmıştır. Yaptığım yorumlardan benim şu anda verdiğim yanıtlar anlaşılacaktır. Ama önemli olan asıl gerçek şudur: Kral geliyor! Kilise’nin mübarek umudu Kral’ın dönüşüdür! Bir kez geldi, kral olarak kimliğini kanıtladı, kendi halkı tarafından reddedildiği halde krallığın temelini oluşturan büyük eylemlerde bulundu (çarmıhtaki ölümü, ölümü ve ölümün sahibi olan İblis’i yenip dirilmesi, zaferle göğe yükselmesi ve Tanrı’nın tahtına oturması). Bu arada O’nun egemenliğinin ardından giderken dönüşünü bekleyen öğrencilerine “Egemenliğin gelsin” diye dua etmelerini, ve “kendi görkemi içinde bütün melekleriyle birlikte gelince, görkemli tahtına oturacağı” gün için hazır olmalarını öğretti (Mat.6:10; 25:31). Umarım bu dört büyük peygamberlik kitapçığını incelerken Kral’ın dönüşüyle ilgili umudumuz tazelenir!





SONUÇ


Peygamberler iki gerçeğin doğruluğunu bildirdiler: Birincisi, Tanrı’nın adil yargısı, dünyamızda henüz gerçekleşmediği halde Rab’bin gününde kesinlikle gerçekleşecektir. İkincisi ise, Tanrı’nın zamanı geldiğinde O’nun Mesih’i bütün yaratılış için doğruluk, barış ve büyük bir bereketle egemenlik sürecektir. “Krallık RAB’bin olacaktır!” Her iki gerçeğin de son ve tam olarak gerçekleşmesi Rab İsa Mesih’in ikinci gelişini beklemektedir. Bu iki büyük gerçeği göz önünde bulundurarak, kalıcı olmayan her şeyi sevinçle terk etmeye razı olmalı ve yaşamlarımızla O’nun krallığına kalıcı yatırımlar yapmalıyız.





DANİEL

ÜZERİNE

YORUM





GİRİŞ


Daniel adını taşıyan kitapçık, kısa olmasına karşın Eski Antlaşma’nın en önemli ve en ilginç kitapçıklarından biridir. Peygamberlerin Yazıları arasında en çok incelenen bölümlerdendir. Heyecanla dolu öyküleri, metinleri ve ayrıntılı önbildirileri Kutsal Kitap okurlarının her zaman dikkatini çekmiştir. Daniel, Yeni Antlaşma’nın önbildirisel bölümlerinde de en çok başvurulan Eski Antlaşma kitapçığıdır.

Örneğin İsa Mesih, kendisini reddeden Yeruşalim kentinin başına gelecek yıkımdan söz ederken, “Daniel peygamberin sözünü ettiği yıkıcı iğrenç şeyin kutsal yerde dikildiğini gördüğünüz zaman” deyişini kullandı (Mat.24:15; bkz. Dan. 9:27). Aynı konuşmada Mesih, kendisinin ikinci gelişini açıklarken yine Daniel’in sözlerine başvurdu:

O zaman… İnsanoğlu’nun gökteki bulutlar üzerinde büyük güç ve görkemle geldiğini görecekler. (Mat.24:30;

Dan. 7:13)

Yine Mesih, İsrail’in Yüksek Kurulu’nun önünde yargılanırken Tanrı’nın Oğlu Mesih olup olmadığı sorusuna Daniel’den aynı ayetle cevap vermeyi tercih etti. Sonuçta Daniel’e dayanarak kendini Mesih ilan ettiği için idam cezasına çarptırıldı!

Söylediğin gibidir. Üstelik size şunu söyleyeyim, bundan sonra İnsanoğlu’nun, Kudretli Olan’ın sağında oturduğunu ve göğün bulutları üzerinde geldiğini göreceksiniz. (Mat.26:64; Dan. 7:13)

Mesih’in kendisi için en çok kullandığı unvan olan İnsanoğlu deyişi, yine Daniel 7:13’ten gelmektedir.

Daniel’in önbildirileri hem şaşırtıcı derecede ayrıntılı ve geniş çaplı hem de çok önemlidirler. Bunlar Vahiy kitapçığını anlamanın kaçınılmaz temelini oluştururlar. Daniel kitapçığında, Mesih’in birinci ve ikinci gelişi net bir şekilde önceden bildirilir. Mesih Karşıtı diye bilinen ve Mesih’in ikinci gelişinden önce ortaya çıkacak olan son ve en kötü diktatörle burada karşılaşırız. Babil’den Roma’ya kadar dört büyük dünya imparatorluğunun ortaya çıkıp çökmeleri de burada önceden bildirilir.





Metinlerin dili


Aramice yazılı dört bölümü olan Ezra kitapçığında olduğu gibi, Daniel de iki değişik dilde yazılmıştır: İbranice (bölüm 1; 8-12) ve Aramice (bölüm 2-7). Bölümlerin içeriğini dikkatlice araştıracak olursak, bunun nedeni ortaya çıkar: Aramice yazılan bölümler, Babil ve Pers imparatorluklarının tüm halklarını ilgilendiren konuları içermektedir. O dönemde konuşulan (İ.Ö. 7-4. yüzyıl) yaygın veya resmi dil Aramice’ydi. Diğer bölümler ise daha çok Yahudi halkını ilgilendiren konuları içermektedir. İsrail, dünya ulusları arasında Tanrı’nın seçmiş olduğu halktı. Her ne kadar Tanrı’ya karşı başkaldırıp, ceza olarak sürgünde bulunsalar da, Tanrı’nın ataları ile yapmış olduğu özel antlaşmalar sayesinde sevilmekteydiler (bkz. Rom.11:28-29). Bu nedenle Rab, peygamberler aracılığıyla onlara kendi dillerinde seslenerek gelecekle ilgili iyilikleri için olan tasarılarını açıklamaktaydı. Böylece Daniel kitapçığında bu tür konular öncelikle İbranice yazılı bölümlerde bulunmaktadır.





Yazılış tarihi


Bu önbildiriler o kadar nettir ki, birçok yorumcu kitapçığın aslında İ.Ö. 530 sularında Babil’de yaşayan ünlü Daniel tarafından değil, kitapçıkta önceden bildirilen birçok olayın gerçekleşmesinden sonra, İ.Ö. ikinci yüzyılda yaşamış olan biri tarafından yazıldığını iddia ederler. Özellikle Daniel 11’de Büyük İskender’in imparatorluğunun dörde bölünmesi ve geriye kalan krallıkların arasındaki savaşlarla ilgili çok ayrıntılı açıklamalar bulunmaktadır. Tanrı’nın bu tür olağanüstü ayrıntılı önbildiriler vereceğine inanmayanlar, bu bölümün kesinlikle bu savaşlar olup bittikten sonra yazıldığını söylerler. Yani varsayılan ‘yazar’, eserini Daniel’e atfederek halkını cesaretlendirmeye çalışmıştır.

Halbuki bu savı destekleyen “kanıtlar” oldukça zayıftır. Yazar zaten kendinden “Ben, Daniel” diye söz eder (7:15; 8:1, 27; 9:2; 10:2). Bildirdiği bazı tarihsel olguları ancak Babil İmparatorluğu zamanında yaşayan biri bilebilirdi. İsa Mesih de yazarın “Peygamber Daniel” olduğunu açıkça belirtti (Mat.24:15; Mar.13:14). Üstelik aynı Babil sürgünü zamanında yaşamış ve yazı yazmış olan Peygamber Hezekiel de büyük Tanrı adamı olan Daniel’den söz etmiştir:

Şu üç adam –Nuh, Daniel, Eyüp– orada (Yeruşalim’de) olsalar bile, doğruluklarıyla ancak kendi canlarını kurtarabilirler. (Hez.14:14, 20)

“Daniel” aynı adlı kitapçığın asıl yazarıdır, bu da onun o sıralarda Babil’de Tanrı’ya hizmet ettiğini gösterir.





Kitapçığın içeriği


Daniel kitapçığında “tarihsel anlatı” ve “görümsel önbildirim” diye tanımlanabilen ayetler aşağı yukarı eşit oranda yer almaktadır. Söz konusu önbildirimsel kısımlar, çok geniş çaplıdır ve dünya uluslarının tarihi ile ilgilidir. Tarihsel anlatım kısımları da daha çok Daniel ve arkadaşlarının başına gelenlerin özel tarihidir. Bu dengede Tanrı’nın karakteri görünmektedir. Tanrımız hem bütün evrenin hâkimi hem de her imanlı çocuğuyla yakından ilgilenen Göksel Baba’dır. 147’nci Mezmur’da bu görkemli karakter nitelikleri yan yana şöyle yazıya dökülmüştür:

RAB… bir araya topluyor İsrail’in sürgünlerini,

O kırık kalplileri iyileştirir, yaralarını sarar.

Yıldızların sayısını belirler, her birini adıyla çağırır.

Rabbimiz büyük ve çok güçlüdür, sınırsızdır anlayışı.

(Mez.147:2-5)





Kitapçığın ana konuları


Babil krallığı Tanrı’nın krallığına galip gelmiş durumdaydı. Ulusların gözünde bu böyle sanılıyordu, çünkü Yeruşalim’in yıkılışı, İsrail’in Tanrısı’nın evrensel olmadığını, hatta onların taptıkları ilahlar kadar bile güçlü olmadığını kanıtlamıştı. Tanrı, halkını Aşur ve Babil’in halkından kurtaramamıştı. Babil orduları, Yahve’nin tapınağını yağmalayıp ateşe vererek, kendi ilahlarının Yahve’den daha büyük olduğunu dünyaya ilan etmişlerdi. Bu nedenle Rab, kendi adı uğruna harekete geçecek ve kendini tarihin tek sahibi, “Göklerin Tanrısı” olarak açıklayacaktı. Halkını kurtaramaz değildi, tam tersine halkını cezalandırmak üzere Babil ordularını bizzat kendisi Yeruşalim’e getirmişti (Hab.1:6; vb.). Ama bu gerçeği, ceza aracı olarak kullanmış olduğu Babil krallarına kanıtlayacaktı.

Daniel bütün Tanrısal vaatlerin suya düşmüş gibi göründüğü bir dönemde yaşıyordu. Düşman sanki her yerde zafer kazanmıştı. Bu nedenle kitapçığın en önemli konusu Tanrı’nın egemenliğidir. Bu egemenliğin iki boyutu vardır:

1) Tanrı’nın, “Göklerin Tanrısı” olarak sürekli, öncesiz ve sonsuz krallığı. Rab (Yahve) her zaman, her dönemde mutlak egemendir:

O’dur zamanları ve mevsimleri değiştiren.

Kralları tahttan indirir, tahta çıkarır. (2:21)

O’nun egemenliği ebedi egemenliktir,

Krallığı kuşaklar boyu sürecek.

Dünyada yaşayanlar bir hiç sayılır.

O gökteki güçlere de dünyada yaşayanlara da

dilediğini yapar.

O’nun elini durduracak,

O’na, “Ne yapıyorsun?” diyecek kimse yoktur. (4:34-35)

2) Tanrı’nın, İnsanoğlu olan Mesih’e bütün uluslar üzerinde vereceği yıkılmayacak krallık. Bu krallık dünya tarihi içinde belli bir takım gelişmelerin sonunda kurulacak:

Bu krallar döneminde Göklerin Tanrısı hiç yıkılmayacak, başka halkın eline geçmeyecek bir krallık kuracak. (2:44)

İnsanoğluna benzer birinin göğün bulutlarıyla geldiğini gördüm. Eskiden beri var Olan’ın yanına doğru ilerledi… O’na egemenlik, yücelik ve krallık verildi. Bütün halklar, uluslar ve her dilden insan ona tapındı. Egemenliği hiç bitmeyecek sonsuz bir egemenlik, krallığı hiç yıkılmayacak bir krallıktır. (7:13-14)

Tanrı’nın Egemenliği’nin bu iki yönü, değişik olaylar ve görümler aracılığıyla açıklanır. Mesih’in ne zaman geleceği, Tanrı’nın kapsamlı tasarısının nasıl gerçekleşeceği ve halkını nasıl kurtulacağı gibi konular, Daniel kitapçığında büyük bir derinlikle bildirilir.

Bir başka ana konu duanın gücüdür. En umutsuz görünen durumlarda dua eden Daniel ve iman kardeşleri, Tanrı’dan cevap ve yardım alırlar. Gerek böyle acil durumlarda edilen duaların, gerek günde üç defa sürekli edilen duaların, gerekse oruç tutup Tanrı’dan ısrarla bir cevap bekleyerek edilen duaların etkisini görebiliriz. “Doğru kişinin yalvarışı çok güçlü ve etkilidir” (Yak.5:16).

Daniel’de her yönden örnek alınacak bir iman hayatı sergilenir. Daniel dünya kenti olan Babil’de hemen hemen yalnız başına yaşayarak imanını korudu, diri Tanrı için putperestlere çok etkileyici bir tanıklık verdi. Bulunduğu toplumda örnek bir şekilde işini yaparak her yönden güvenilir bulundu.





Kitapçığın yapısı


Kitapçık iki ana kısma ayrılmaktadır. 1. ve 6. bölüm, Daniel’in cesur davranışlarıyla yeni birer döneme açılır. Yapıyı şöyle bir tabloda görebiliriz:12

	 	 	 		 			 				 				I) 	DANİEL BABİL KRALLIĞI 				ALTINDA

			 			 				 				II) DANİEL MED-PERS KRALLIĞI ALTINDA



	 	 		 			 				 				A) Bölüm 				1

				 				Daniel doğruluktan ödün 				vermez, Rab onu takdir eder.

			 			 				 				A) Bölüm 6

				 				Daniel doğruluktan ödün vermez, Rab onu takdir 				eder.



	 	 		 			 				 				İKİ HEYKEL

(İnsan 				krallıklarıyla ilgili)

			 			 				 				İKİ GÖRÜM

				(Canavarlarla 				ilgili)



	 	 		 			 				 				B) Bölüm 2

				 				Nebukadnessar’ın

gördüğü 				heykel.

			 			 				 				B) Bölüm 7

				 				Daniel’in rüyasındaki dört canavar.



	 	 		 			 				 				C) Bölüm 3

				 				Nebukadnessar’ın

yaptırdığı 				heykel.

			 			 				 				C) Bölüm 8

				 				Daniel’in rüyasındaki

iki 				canavar.



	 	 		 			 				 				İKİ KRAL

TERBİYE 				EDİLİYOR

			 			 				 				İKİ DUAYA

İKİ YANIT 				VERİLİYOR



	 	 		 			 				 				Ç) Bölüm 4

				 				Kral Nebukadnessar

terbiye 				ediliyor.

			 			 				 				Ç) Bölüm 9­

				 				Daniel’in ilk duası,

‘70 				hafta’ görümü açıklanıyor.



	 	 		 			 				 				D) Bölüm 5

				 				Kral Belşassar

terbiye 				ediliyor.

			 			 				 				D) Bölüm 10-12

				 				Daniel’in ikinci duası,

gelecek 				sıkıntılar açıklanıyor.



		 			 				 				[Babil Krallığı’nın sonu]

			 			 				 				[Dünya krallıklarının sonu]





YORUM


I) DANİEL BABİL KRALLIĞI ALTINDA


A) Daniel’in imanı ilk kez sınanıyor (1:1-21)


1) Babil’e sürgünün ilk tutsakları (1:1-2)


1:1-2 Daniel kitapçığında yer alan olaylar, İsrail topraklarında değil Babil İmparatorluğu’nda gerçekleşir. İ.Ö. 586 yılında Yeruşalim kenti yıkıldı Tanrı’nın halkından sağ kalanlar esir alınıp sürgüne götürüldü. Babil Kralı Nebukadnessar Yeruşalim’in üzerine yürüyüp kenti kuşattı ifadesi Kutsal Kitap’ın birçok önemli konusunu bir araya getirmektedir:

Babil, Kutsal Yazılar’a baştan sona damgasını vurmuş çok önemli bir konudur. Yaratılış 10-11’de eski Babil Kulesi’ni açıklayan bölümden Vahiy 17-18’de “Büyük Babil”in cezalandırılışının bildirilmesine kadar Tanrı’ya muhalefetin merkezi olarak yer almaktadır. Babil Tanrı’ya başkaldıran sahte dinlerin anası olarak şöyle tanımlanır:

BÜYÜK BABİL, DÜNYA FAHİŞELERİNİN

VE İĞRENÇLİKLERİNİN ANASI. (Va.17:5)

Bu nedenle Daniel kitapçığı, sahte ama güçlü ve çekici din sistemlerinin egemen olduğu yerlerde yaşayan gerçek imanlılar için büyük bir rehber ve cesaret kaynağıdır.

İkinci bir konu, Rab… Tanrı’nın Tapınağı’ndaki bazı eşyaları Nebukadnessar’ın eline teslim etti ifadesinde görülmektedir. Kutsal Tanrı kendi halkını da yargılar ve onların günahlarına göz yummadığını gösterir. “Daniel” adı zaten “Tanrı yargıcımdır” anlamına gelir. İsrail halkı yüzyıllar boyunca Tanrı’nın sabırla gönderdiği peygamberler tarafından uyarılmıştı, ama O’nun sözlerine kulak asmadılar. Israrla putperestliğe yönelmeye devam ederek büyük bir hızla yıkıma yuvarlandılar. Tanrı onları korkunç bir sertlikte cezalandırdı. Hatta bunu yaparken, kendilerinden daha kötü bir ulusu cezalandırma aracı olarak kullandı (Babil ulusu). En büyük keder, Rab’bin kendisinin bunu yapmış olmasıdır: “Rab… Yakup soyunun yaşadığı yer yeri acımadan yuttu... kentlerini gazabıyla yıktı… sunağını attı, tapınağını terk etti” (Ağı.2:1-9).

Halkı yüzünden Tanrı’nın tapınağının değerli eşyaları kirlendi ve O’nun kutsal adına küfredildi. Kral Nebukadnessar bu değerli eşyaları kendi ilahlarının tapınağının hazinesine yerleştirdi. Ama Rab, büyük lütfu sayesinde kendi adı uğruna sürgüne giden halkını terk etmedi. Onlara, yetmiş yıl sonra tekrar kendi topraklarına döneceklerine dair söz verdi (Yer.25:12; 29:10).





2) Nebukadnessar’ın eğitim programı (1:3-7)


1:3-5 Peki, bu arada sürgüne giden halk, gittikleri yerde neler yapmalıydı? Yaşamaya devam etmeli ve Rab’be bağlı kalarak yeni efendileri olan Babillilerin iyiliğini aramalıydılar:

Evler yapıp içinde oturun, bahçe dikip ürününü yiyin… Sizi sürmüş olduğum kentin esenliği için uğraşın. O kent için RAB’be dua edin. Çünkü esenliğiniz onunkine bağlıdır. (Yer.29:5-7)

İşte biz Mesih inanlıları da, O’nun tanıkları olarak, “gurbeti andıran bu dünyadaki zamanınızı Tanrı korkusunda geçirin… çünkü bu dünyada yabancılar ve konuklarsınız” şeklindeki buyruk altındayız (1Pe.1:17; 2:11). Var olan yönetimlere boyun eğip vatanımızın iyiliğini aramalı ve onun için dua etmeliyiz (1Pe.2:13-14; 1Ti.2:1-2).

Kral Nebukadnessar İsrail kraliyet ailesinden en seviyeli gençleri kendi hizmetine getirdi. Önce üç yıl sürecek bir eğitimden geçeceklerdi. Kildaniler’in dilini öğreneceklerdi.

Kendinizi o gençlerin yerine koyun. Kentte 1900 tapınak vardı. Babil, dünyanın sanat, bilim, felsefe ve putperestlik başkentiydi. Öğrenmek için ideal bir fırsat! Zaten, birkaç genç böyle bir ortamda Tanrı için ne yapabilir?

1:6-7 Kral Nebukadnessar dört Yahudi gence yeni adlar verdi. Onların İbranice adları Tanrı’ya olan bağlılıklarını gösterirken, verilen adlar onları Babil ilahlarına bağlı göstermeye çalışıyordu. Kutsal Kitap’ta adlandırma büyük önem taşır. Yaratılış 1’de Tanrı yarattığı öğelere adlar verir. Yaratılış 2’de, O’nun vekili Adem de hayvanlara adlar vererek Tanrı’yı temsil etmiş oluyordu. Daha sonra Rab, seçtiği ataların adlarını değiştirerek onlar için amaçladıklarını belirtiyordu (örneğin Abram’ı İbrahim, Saray’ı Sara ve Yakup’u İsrail diye yeniden adlandırdığı gibi). Kral Nebukadnessar, bu adları vermekle, onların hayatında Tanrı’nın yerini almayı hedefliyordu. Hem onlara istediğini yapacak hem de Babil’in ilahlarına ait olduklarını ilan edecek. 4:8’de Nebukadnessar, “ilahımın adından gelen Belteşassar adıyla çağrılan” Daniel’den söz ediyor. Verilen adların anlamları şöyledir:

	 	 	 	 		 			Daniel 			(Tanrı yargıcımdır)

		 		 			Þ

		 		 			Belteşassar 			(Bel korusun)



	 		 			Hananya 			(Yahve lütuf gösterdi)

		 		 			Þ

		 		 			Şadrak 			(Aku’nun emri)



	 		 			Mişael 			(Tanrı gibi kim var?)

		 		 			Þ

		 		 			Meşak 			(Aku gibi kim var?)



	 		 			Azarya 			(Yahve yardım etti)

		 		 			Þ

		 		 			Abed-Nego 			(Nebo’nun kulu)



Dünya bizi nasıl değiştirmeye çalışıyor? Üzerimizde ne gibi baskılar oluşturuyor? Biz nasıl karşı koyuyoruz?





3) Tanrı’nın özel eğitim programı (1:8-16)


Bu bölümün asıl gelişmesi bu ayetlerde aktarılıyor. Kral Nebukadnessar kendine sadık ve başarılı hizmetkârları yetiştirmeye çalışıyor. Ama Göklerin Kralı olan Tanrı da bu arada kendine büyük bir elçi hazırlıyordu. Daniel ve üç arkadaşı farkında olmadan Tanrı’nın dikkatli eğitiminden geçmekteydiler. O’nun başarı standartları Nebukadnessar’ınkinden çok farklıydı. Şimdi de ilk sınava girmek üzereydiler. İmanları denenecekti.

1:8-10 Daniel bir karar vermeliydi; yiyecek konusunda kralın buyruğuna karşı çıkmaya değer miydi? Toplumun en üst düzeyinde, en ileri gelen aydınlarla birlikte kralın sofrasında yemek yeme fırsatına sahipti. Kendisi küçük ve sınırlı bir toplumdan geliyordu. Babil yepyeni bir dünyaydı sanki.

Ne var ki, Daniel’in atası İbrahim bu büyük putperest kentten çağrılmıştı. Tek Tanrı’ya bağlı kalacak ve yeni kutsal bir halkın öncülüğünü yapacaktı.

Oradaki zengin yiyecekler arasında büyük olasılıkla Tanrı’nın Yasası’nda yasaklanmış olan yemekler vardı (bkz. Lev.11). Daniel bu yasalara göre yaşayacak mıydı? Kendi memleketinde bunlara uymak pek zor değildi çünkü herkes aynı yemekleri yerdi. Ancak Babil’de böyle değişik bir şekilde hareket etmek cesaret isterdi. Ayrıca bu yiyecek ve içecekler yenmeden önce muhtemelen saraydaki Babil’in putlarına adanıyordu.

Bu nedenle Daniel kendini kirletmemeyi “yüreğine koydu” (1:8, eski çeviri). Bu ilkeden ödün vermemek için kendi kendine karar aldı. Çünkü Tanrı’nın Yasası’nı biliyordu, ve bu yasa vicdanını şöyle eğitmişti: “İnsan yalnız ekmekle değil, Tanrı’nın ağzından çıkan her sözle yaşar” (Yas.8:3). İçinde bulunduğumuz durum her zaman değişebilir, ama Tanrı’nın Sözü ve ilkeleri asla değişmez.

1:11-14 Yine de Daniel çok nazik bir yaklaşımla itiraz etti ve izin istedi. Ödün vermemekle de kendisine sorumlu olan harem ağalarının başkanını zor durumda bırakmak istemiyordu. Bizi bağlayan ilkelere göre hareket etmekte kararlı davranmakla beraber, aynı zamanda düşünceli olmalıyız.

1:15-16 Sonuçta Rab kendisinden korkan dört genci, kralın yemeklerini yiyen öbür gençlerin hepsinden daha sağlıklı, daha güçlü kılarak takdir etti ve onları destekledi.

Rab bizi özel bir hizmete hazırlamak istediği zaman, kendi eğitim programından geçirecektir. Kime hizmet edeceğimizi denemek amacıyla, imanla doğru olanı yapmayı seçmemiz için bizi bir takım duyarlı durumlarla yüzleştirebilir. Biz de Rab’be güvenerek Daniel gibi bu sınavları verebiliriz.





4) Tanrı, elçilerini takdir ediyor ve donatıyor (1:17-21)


1:17 Rab ayrıca onları ruhsal ve zihinsel yönlerden kutsadı. Tanrı kendisine sadık olan çocuklarını yalnız “dini” alanlarda kutsamaz. Her konuda (İbranice her çeşit kitap ve hikmette), Tanrı’dan gelen yetenekle, bilgi, beceri, bilgelik ile doldular. Bu ifadeler, Mısır’dan çıkış zamanında Rab’bin ustaları donatırken Musa’ya söylediği sözleri çağrıştırır:

Bak… Uri oğlu Besalel’i seçtim, onu Tanrı ruhuyla doldurdum. Ona beceri, anlayış, bilgi ve her türlü ustalık verdim… Sana buyurduğum işlerin hepsini yapabilsinler diye bütün becerikli adamlara üstün yetenek verdim. (Çık.31:2-6)

Ayrıca Tanrı görüm ve düş yorumlama konusunda Daniel’e çok özel bir yetenek verdi. Burada ancak bir cümlede değinilen bu büyük yeteneğin nasıl geliştiğini kitapçığın geri kalan bölümlerinde göreceğiz. Özellikle bu yetenekten dolayı Daniel’e “peygamber” denmektedir.

Bu ayette ilk kez geçen görüm (vizyon) ve düş (rüya) sözcükleri, Daniel kitapçığında 45 farklı ayette geçer.13 Kitapçığın on iki bölümünden sekizi de görümleri veya düşleri açıklar (1, 3, 5, 6 hariç). Bu görümler genellikle o tarihten yüzyıllar sonra olacaklarla ilgili olup Kutsal Kitap’ta açıklanan Tanrısal programın ana hatlarını çizmektedirler.

1:18-20 Daniel ve arkadaşları kralın önüne çıkarılarak ikinci bir sınava girdiler. Kral bu dört genci sınadığı zaman Rab’bin olağanüstü bereketi belliydi. Onlar gibi kimse yoktu. Kral onları her türlü bilgelik ve anlayışla ilgili her konuda bütün adamlarından çok daha üstün buldu.

Burada önem verilen konular ilginçtir: bilgelik ve anlayış. İmanlı kişi zengin veya nüfuzlu biri olmayabilir, ama Rab’deki bilgeliğe ve anlayışa sahip ise herkesten zengin sayılır. Kralın sihirbazları ve büyücüleri, Rab’bin sağladığı bu bilgelikten yoksundular. Çünkü gerçek “bilgelik ve anlayış Tanrı’dan başka hiçbir kaynaktan elde edilmez. Bilgelik arayışı kişiyi, kendisini bilge kılmaktaki acizliğinin farkında olarak huşu ve saygı içinde dizleri üzerine çöktürtmedikçe, bilgelik o kişi için kapalı bir kitap olmaya devam eder. Bu nedenle içten ve gayretli bir tutumla Tanrı’dan bilgelik istemeliyiz, yoksa bilge olamayız. Bilgelik, ‘Beni sevenleri ben de severim, arayan beni bulur’ der (Özd.8:17).”14 Yani Daniel’le üç arkadaşının yaptıkları gibi bilge ve anlayışlı olmak isteyen kişi…

Tanrı’nın bilgeliğinin bulunduğu Tanrı Sözü’ne çok zaman ayırmalıdır. Bu zamanı bulabilmek için sabahın erken saatleri ya da gecenin geç saatlerini kullanmak gerekebilir. Kutsal Kitap okunmalı, incelenmeli, üzerinde düşünülmeli ve günlük yaşama uygulanmalıdır. Bulduğumuz bilgelik etrafımızdaki insanların çoğuna akılsızlık gibi görünebilir ama bu çoğunluğun bilgeliği değil, Tanrı’nın bilgeliğidir (1Ko.1:18 - 2:16; Yak.3:17-18). Tanrı’nın Sözü’nde, “Tanrı’nın sırrının, yani bilgeliğin ve bilginin tüm hazinelerinin saklı olduğu” Mesih’i buluruz (Kol.2:3). Bilgeliği aramak zordur ve bize pahalıya mal olacaktır, ama bunun başka bir yolu yoktur ve bilgeliğin meyvesi “altından, saf altından daha iyidir” (Özd.8:19).15

1:21 Daniel bütün sürgün dönemi süresince sadık kaldı (bkz. Ezr.1:1-2). Tanıklığını sarayda sürdürdü ve kralları etkiledi.

Bundan yüzyıllar önce Rab bu ilk olayda yatan ruhsal ilkeyi şöyle ifade etmişti: “Beni onurlandıranı ben de onurlandırırım. Ama beni saymayan küçük düşürülecek” (1Sa. 2:30). Eğer gerçekten Rab’be güven bağlamışsak, her durumda sözlerine göre yaşayarak O’na hem kendimiz hürmet edeceğiz hem de başkalarının hürmet etmesini sağlayacağız. O da bize hürmet edecektir.





B) Nebukadnessar’ın gördüğü 	heykel ve Tanrı’nın Krallığı (2:1-49)


	Bu 	bölüm, Tanrımız hakkında çok önemli bazı gerçekler ortaya 	koyar. Özellikle O’nun Her Şeye Egemen Kral olarak dünya 	tarihini düzenleyen, yüce bilgeliği ile derin ve gizli şeyleri 	açığa çıkaran tek Tanrı olduğu görülmektedir. Aynı zamanda 	bölümün ana konusu, insanların krallıkları ve Tanrı’nın 	Krallığı açısından “gelecekte 	neler olacağı”nın açıklanmasıdır 	(2:28).

	Kral 	Nebukadnessar’ın gördüğü bir düş 	söz konusudur. Düşler çeşitli nedenlerle gelebilir. Örneğin 	kafamızın çok meşgul olması anlamsız düşlere neden olabilir: 	“İş çokluğu ile rüya gelir, söz çokluğu ile de akılsızın 	sesi” (Vaiz 5:3). Çok düş getirdiğini iddia eden peygamberler 	iyi sınanmalı:

	 	Adımla yalancı peygamberlik edenlerin ne 	dediklerini duydum. ‘Bir düş gördüm! Bir düş!’ diyorlar… 	Düşü olan peygamber düşünü anlatsın; ama sözümü alan onu 	sadakatle bildirsin. Buğdayın yanında saman nedir ki? (Yer.23:25, 	28)

	Öte 	yandan Rab, kendisini peygamberlere bazen görüm ve düşlerle 	açıklayacağını söylemiştir (Say.12:6). Kullarını 	hatalarından döndürmek için “rüyada, 	geceleyin görümde… kulaklarına konuşur” 	(Eyü.33:15-18). Kutsal Ruh’un gelişiyle yalnız peygamberler 	değil birçok imanlı düş ve görüm görecekti:

	 	Ondan sonra bütün insanların üzerine 	Ruhum’u dökeceğim. Oğullarınız, kızlarınız peygamberlikte 	bulunacaklar. Yaşlılarınız düşler, gençleriniz görümler 	görecek. (Yoe.2:28; 	Elç.2:17)

	Buradaki 	olay Yaratılış 41’dekine çok benzerdir. O metinde, Mısır 	kralı firavun düşler görüyor, ama hiç kimse yorumunu 	açıklayamıyordu. Yusuf firavunun önüne çıkarak yorumun 	Tanrı’dan geldiğini belirtti ve düşü açıkladı. Sonra da 	Mısır krallığını etkileyecek kıtlık durumuna göre firavuna 	öğüt verdi. Sonunda firavun Yusuf’u onurlandırdı. Hem Yusuf 	hem de Daniel vaat edilen topraklardan uzağa sürülmüşlerdi. Ama 	en kötü ortamda Rab onları, Göklerin Tanrısı’nı temsil eden 	birer büyükelçi gibi kralların önünde kullandı ve onlar 	aracılığıyla kendi egemenliğini açıkladı.





1) Babil’in çaresiz bilgeleri 	yanıt veremiyorlar (2:1-13)


	2:1-3 Krallığının 	ikinci yılında Nebukadnessar bir düş gördü. 	(Bu tarihlerle ilgili bir kuş bakışı için bkz. sayfa 154’teki 	tablo.) Düşün çok önemli olduğunu sezen ama onu anlayamayan 	kral bütün uzmanlarını çağırtıyor ve kendisine düşü 	anlatmalarını istiyor.

	Kralın 	çağırttığı kişiler dört gruba ayrılıyordu: sihirbazlar, 	falcılar, büyücüler ve 	yıldızbilimciler. Genellikle bu 	işleri yapanlar kralların hizmetinde bulunurdu, ama Tanrı 	böylelerini ağır bir şekilde azarlamış ve İsrail’de 	yasaklamıştı. Bir imanlı bu tür işlerden uzak durmalıdır.

	 	Aranızda… falcı, büyücü, muskacı, 	medyum, ruh çağıran ya da ölülerin ruhlarına danışan kimse 	olmasın. Çünkü RAB bunları yapanlardan tiksinir. Tanrınız 	RAB, bu iğrenç töreleri yüzünden bu ulusları önünüzden 	kovacaktır. (Yas.18:11-12)

	Neden 	bu kadar önemli bir uyarı olsun? Bu tür insanların bir gücü 	var mıdır? Varsa nereden geliyor? Evet, sınırlı güçleri 	vardır. Tanrı’nın düşmanları bazen aldatıcı mucize 	yapabilirler: “…her türlü 	mucizede, yanıltıcı belirtilerle harikalarda ve mahvolanları 	aldatan her türlü kötülükte sergilenen Şeytan’ın 	etkinliğiyle gelecek” (2Se.2:9). 	Örneğin Mısır’daki sihirbazlar, Rab’bin Musa aracılığıyla 	yaptığı birkaç mucizeyi bile belli bir noktaya kadar taklit 	edebildiler (Çık.7:11, 22; 8:7). Bu işleri ancak Şeytan’ın 	gücüyle yapabiliyorlar; fakat onun gücü sınırlı olduğundan 	eninde sonunda güçsüz olduklarını itiraf ederek Tanrı’nın 	egemen olduğunu kabul ederler (Çık.8:18-19; 19:11). Bu bölümde 	de böylelerinin aslında zayıf ve boş oldukları ortadadır.

	İnsanlar 	hep ruhsal gerçekler bulma peşindedirler. Bu nedenle her çağda 	sözde “bilgeler” türer; sihirbazlar, büyücüler, falcılar, 	yıldızbilimciler, astrologlar, hatta para-psikologlar, vb. 	“Profesyoneller” olağanüstü bilgi ve bilgeliği yakalamaya 	çalışırlar. Ama hiçbirinin gücü buna yetmez.

	2:4-6 Yıldızbilimciler 	(daha doğrusu Kildaniler; bkz 9:1), kraldan düşü kendilerine 	anlatmasını isterler. Ama kral, onlardan daha zor bir şey ister: 	Önce onun neler gördüğünü anlatacaklar, sonra da ne anlama 	geldiğini açıklayacaklardır. Kral başarısız oldukları 	takdirde öleceklerini belirterek onları tehdit eder. Anlaşılan, 	kral uşaklarına güvenmiyordu.

	2:7-9 Kralı 	ikna etmeye çalışan çaresiz yıldızbilimciler aynı sözleri 	tekrarladılar. Ama kral kararından vazgeçecek değildi. Onları 	kendisine karşı düzen kurmakla suçladı. Onlara güvenmediği 	bellidir; düşü öğrendikten sonra onu istedikleri şekilde 	yorumlayacaklar, o da yorumun doğru olup olmadığını 	bilemeyecektir Bu nedenle buyruğunu ısrarla tekrarlar: “Şimdi 	bana düşün ne olduğunu söyleyin 	ki, ne anlama geldiğini açıklayabileceğinizi anlayayım.”

	2:10-13 Zor 	durumda kalan yıldızbilimciler bunu yapamayacaklarını itiraf 	ederler. Üstelik yeryüzünde bunu yapabilecek kimsenin olmadığını 	da ileri sürerek kralı haksızlıkla suçlarlar: Hiçbir 	kral… böyle bir şey istememiştir. Onlara 	göre yalnız ilahlar bunu 	yapacak güçtedirler, ama onlar da insanlar 	arasında yaşamıyorlar. Sonuçta o 	dönemde dünyanın en ileri gelen bilim adamları olan 	yıldızbilimciler iflas ettiklerini ve aslında ruh alemiyle 	(Tanrı’yla) gerçek bir iletişim içinde olmadıklarını itiraf 	ederler.

	Çılgına 	dönen Kral Nebukadnessar tehditlerini hemen yerine getirmeye 	koyulur: Bütün “bilgeler” öleceklerdir. Onun gibi despotlar, 	adalete ve yasalara göre değil, kendi keyfine göre hareket 	ederler. Nebukadnessar mutlak bir diktatör örneğidir. Kimse onu 	sorguya çekemez, kendisi de hiç kimseye hesap vermez. Ama 4. 	bölümde göreceğimiz gibi ondan hesap soran biri vardır. Daniel 	orada Göklerin Tanrısı adına krala şöyle seslenir: Doğru 	olanı yaparak günahından, düşkünlere iyilik ederek suçlarından 	vazgeç (4:27).





2) Daniel göklerin Tanrısı’ndan 	yanıt alıyor (2:14-23)


	2:14-16 Bütün 	bilgeler çaresizken Daniel yardım için nereye başvuracağını 	biliyordu. Önce kralın sert 	buyruğunun nedenini tam olarak 	öğrenip kraldan biraz zaman istedi. 	Bunu yaparken, düşün anlamını 	kendisinde olmayan bir kaynaktan, güvendiği yaşayan Tanrısı’ndan 	öğrenebileceğine ümit bağlamıştı.

	Tanrı’yı 	tanıyan kişi hiçbir zaman ümitsizliğe kapılmaya mahkûm 	değildir. “Tanrı’nın 	yapamayacağı hiçbir şey olmadığını” 	bilir (Luk.1:37). Her durumda O’nu umutla çağırabiliriz.

	2:17-19 Daniel 	başkalarıyla birlikte dua etmenin kıymetini biliyordu. Bu 	gizi açıklasın diye Göklerin 	Tanrısı’na yakardılar. 	Tanrı’yı, “acıyan, bağışlayan” 	(9:9) Rab olarak tanıdıkları için O’ndan lütuf 	bekliyorlardı. Daniel Tanrı’ya yaklaşırken hiçbir zaman kendi 	doğruluğuna dayanarak bir şey istemezdi:

	 	Doğruluğumuzdan değil, senin büyük 	merhametinden ötürü 	dilekte bulunuyoruz. 	(9:18)

	Rab 	onların yakarışlarına kulak verdi. Gece 	giz bir görümde Daniel’e açıklandı. 	Tanrı, bu bölümde özellikle gizleri açan olarak görülür.

	2:20-23 Daniel 	Göklerin Tanrısı’nı 	överken bazı niteliklerini sıraladı. Tapınma her şeyden önce 	Tanrı’nın erdemlerine bakıp O’nun güzelliklerini dile 	getirmektir. Övgüde Tanrı’nın erdemleri yedi deyişle 	özetlenmiştir:

	 	1)	Bilgelik ve güç 	O’na özgüdür. Sözlüğe göre 	bilge, “çok ve sağlam bilen” veya “bilgili, iyi ahlâklı, 	olgun ve örnek (kimse), hâkim” anlamına gelmektedir. Mutlak 	bilgelik yalnız Tanrı’ya aittir, O’nun Tanrılığı’nın 	bir parçasıdır. Güç ise “Fizik, düşünce ve ahlâk yönünden 	bir etki yapabilme yeteneği, kuvvet” anlamındadır. Sonsuz, 	sınırsız güç de aynı şekilde yalnız Tanrı’ya aittir. 	Diğer altı ifade önce güç 	sonra da bilgelik 	kavramlarını açar. 2. ve 3. ifade O’nun gücünü açıklar.

	 	2)	O’dur zamanları 	ve mevsimleri değiştiren. Genellikle 	bu cümle Tanrı’nın Egemenliği’nin kurulmasıyla ilgilidir 	(örneğin Elç.1:7 ve 1Se. 5:1). Tanrı, İsrail ve diğer 	uluslarla ilgili olarak kendi amaçlarına göre hareket eder. 	Zamanlamasını da O ayarlar.

	 	3)	Kralları tahttan 	indirir, tahta çıkarır. Bu 	doğrultuda da Tanrı insanın yönetim sistemlerine bağlı 	değildir, tersine kendisi yönetimleri kurar (Rom.13:1). Mezmur 	yazarının dediği gibi:

	 	Ne doğudan, ne batıdan,

	 	Ne de çölden doğar insanın yükselişi.

	 	Yargıç ancak Tanrı’dır,

	 	Birini alçaltır, birini yükseltir. 	(Mez.75:6-7)

	Son 	dört cümle Tanrı’nın gücünden çok bilgeliğine bakar.

	 	4)	Bilgelere 	bilgelik, anlayışlılara bilgi verir. 	Hiç kimse Tanrı’ya bir şey öğretemez. Başka bir peygamberin 	yazısında Rab söz veriyor:

	 	Bilgelerin bilgeliği yok olacak,

Akıllının 	aklı duracak. 	(Yşa.29:14; bkz. 1Ko.1:19)

	 	5)	Derin 	ve gizli şeyleri ortaya çıkarır. 	Yaşadığımız dünyada birçok soru sanki yanıtsız kalıyor. 	Ama Tanrı bunların hepsini bilir ve kendinden korkanlara açıklar.

	 	6)	Karanlıkta neler 	olduğunu bilir. Tanrı’nın 	bilgeliği konusunda elçi Pavlus, Daniel’le aynı fikirdeydi:

	 	Tanrı’nın zenginliği ne büyük, 	bilgeliği ve bilgisi ne derindir! O’nun yargıları ne denli akıl 	ermez, yolları ne denli anlaşılmazdır! Rab’bin düşüncesini 	kim bilebildi? Ya da kim O’nun öğütçüsü olabildi? 	(Rom.11:33-34)

	 	7)	Çevresi ışıkla 	kuşatılmıştır. Rabbimiz 	“yaklaşılmaz ışıkta yaşayan” 	Tanrı’dır (1Ti.6:15-16). “Tanrı 	ışıktır ve O’nda hiç karanlık yoktur” 	(1Yu.1:5). Bunun gibi deyişler, bize Tanrı’nın kutsallığını 	açıklar.

	Yüzyıllar 	sonra Tanrı’nın gücü ve bilgeliğinin Mesih’te ve O’nun 	çarmıhında bulunduğu açıklanacaktı:

	 	Mesih, çağrılmış olanlar için, ister 	Yahudi ister Grek olsunlar, Tanrı’nın gücü ve Tanrı’nın 	bilgeliğidir. Çünkü Tanrı’nın ‘saçmalığı’ insan 	bilgeliğinden daha üstün, Tanrı’nın ‘zayıflığı’ insan 	gücünden daha güçlüdür. (1Ko.1:24-25)

	Daniel 	Tanrı’yı övdükten sonra, Tanrı’ya özgü olan bilgelik 	ve güç verdiği için O’na 	teşekkür ediyor. Tanrı’ya “Atalarımın 	Tanrısı” diye sesleniyor. Çünkü 	Tanrı, atalarıyla antlaşma yaparak onlara söz vermiştir ve 	Tanrı verdiği sözleri geri almaz.





3) Daniel kralın düşünü 	söylüyor (2:24-35)


	2:24-26 Babil’in 	bilgeleri öldürülmek üzeredirler. 	Daniel isteseydi bu durumdan yararlanıp yalnız kendini ve üç 	dostunu kurtarmak için uğraşabilirdi. Ama Daniel o adamları da 	düşünüyordu. İlk sözü “Babil’in 	bilgelerini yok etme!” oldu.

	Daniel 	Rab’den doğru yorum aldığından emin olarak “beni 	krala götür, düşünün ne anlama geldiğini açıklayacağım” 	dedi. Tanrı’nın sözlerini kendi düşüncelerimizden ayırt 	etmesini öğrenmeliyiz.

	Kral 	Daniel’e diğer bilginlerden istediği iki şeyi yapıp 	yapamayacağını sordu: 1) Gördüğü 	düşü olduğu gibi aktarmak; 2) 	Düşün ne anlama geldiğini 	açıklamak.

	2:27-30 İlk 	önce Daniel, düşün ayrıntılı açıklamasına yol açacak bir 	giriş yapar. Her şeyden önce bütün onuru gökteki 	Tanrı’ya vermeye özen gösterir. 	Ne Babil’deki bilginler kadrosundan herhangi bir 	bilge, ne de kendisi bu 	gizi açıklayabilirdi. Daniel böyle 	konuşmakla, kendi çıkarını düşünmeden putperest kralın 	tanımadığı, gökte gizleri 	açıklayan gerçek 	bir Tanrı’ya korkusuzca tanıklık 	eder.

	Düş 	gelecekte neler olacağı 	ile ilgiliydi. Zaten kral yatarken 	gelecekle ilgili düşüncelere 	dalmıştı. Aslında bu bölümün en 	büyük gerçeklerinden biri şu soruda yatmaktadır: Geleceği 	gerçekten bildiren kimse var mı? Dünyamızın nereye gittiğini 	bilmemiz mümkün müdür? Başka bir deyişle biz tarihi önceden 	bildiren ve hatta düzenleyen bir Tanrı’ya inanıyor muyuz? Mesih 	inanlıları olarak inandığımız Tanrı, geleceği açıklayan 	Tanrı’dır.

	Geleceğin 	genel hatlarını biliyoruz diyebiliyorsak, bu, öbür 	insanlardan daha bilge olduğumuz için değildir. 	Bu gizler sadece Tanrı’nın yollarını başkaları da öğrensin 	diye bize açılır.

	2:31-35 Daniel böyle 	bir giriş yaptıktan hemen sonra krala 	düşünde neler gördüğünü 	anlatmaya başlar. Düşün iki ana unsuru vardır: 1) Beş farklı 	maddeden yapılan dört kısımlı büyük 	bir heykel ve 2) heykele çarparak onu 	paramparça eden 	bir taş.

	Çok 	büyük 	ve parlak heykelin 	yapımı şöyleydi:

	başı	som 	altından

	göğsü 	ve kolları	gümüşten

	karnı 	ve kalçaları	tunçtan

	bacakları 		demirden

	ayakları	bir 	kısmı demirden

		bir 	kısmı balçıktan

	Taşın 	özelliği ise şöyleydi: İnsan 	eli değmeden (dağdan) kesildi. Gelen 	taş 	heykelin ayaklarına çarptı 	ve onları parçaladı.

	Düşte 	heykelin ve taşın sonuçları 	çok önemlidir: Heykel bütün parçaları ile birlikte bir anda 	hiç iz 	bırakmadan yok oldu. Heykele 	çarpan taşsa büyük 	bir dağ oldu, bütün dünyayı doldurdu.





4) Daniel kralın düşünü 	yorumluyor (2:36-47)


	2:36-38 Herhalde 	kral gördükleri böylece harfi harfine açıklandıkça şaşıp 	kalıyordu. Ama Daniel şimdi düşün esas önemine gelerek onun ne 	anlama geldiğini açıklamaya 	başladı. Altından baş sensin 	diyerek düşün anahtarını verdi: Heykel bir krallık 	dizisini temsil ediyordu. Aynı zamanda, heykelin insan biçiminde 	olduğunu vurgulayarak, insanın yönetim sistemlerinin toplamını 	da temsil ettiğini söyleyebiliriz. Tarih boyunca düzen sağlamak 	için insanlar değişik sistemlere başvurmuşlardır.

	Burada 	aslında bütün dünya tarihi değil, Tanrı’nın tapınağının 	bulunduğu Yeruşalim kentini işgal 	altına alan dört dünya imparatorluğu 	söz konusudur. Bunlar Babil, Med-Pers, Yunan ve Roma 	imparatorluklarıdır (bkz. aşağıdaki dört kroki).





	Tanrı 	ilk önce Nebukadnessar’a güç, 	kudret, yücelik vererek onu egemen 	kılmıştı. İlk krallık Babil 	İmparatorluğu’ydu. Altından 	olması insansal ölçüte göre yüksek kalitede olduğunu 	gösterir. Babil İmparatorluğu mutlak bir diktatörlüktü.

	2:39 Heykelin 	gümüşten yapılan göğsü ve kolları ise Nebukadnessar’dan 	sonra çıkacak 	ve Babil’den daha aşağı durumda 	başka bir krallık diye tanımlanan 	Med-Pers İmparatorluğu’nu temsil ediyordu. Bu krallıktaki 	yönetim sistemi anayasal monarşi veya bir oligarşi şekilindeydi.

	Üçüncü 	krallık ise değeri yine daha düşük olan tunçtan yapılmış 	karın ve kalçaları ile temsil ediliyordu. Bütün 	dünyada egemenlik sürecek bu krallık 	Büyük İskender’in Yunan İmparatorluğu’dur. Bunun yönetim 	sistemi ise kent devleti birliğiydi.

	2:40-43 Dördüncü 	krallık en çok önem verilen Roma İmparatorluğu olacaktı. 	Demire benzetilen bu 	en güçlü, en zorba krallık, kendisinden önce gelen diğer 	krallıkları parçalayıp ezecekti. 	Roma’nın yönetim sistemi ise senatosu olan cumhuriyetti.

	 	İmparator 1. Teodosyus (MS. 395) 	Roma İmparatorluğu’nu ikiye ayırdı: Başkenti Roma olan Batı 	İmparatorluğu ve başkenti Konstantinopolis (İstanbul) olan Doğu 	(Bizans) İmparatorluğu. Birçok yorumcu, Nebukadnessar’ın 	rüyada gördüğü heykelin iki bacağının bu ikili yapıyı 	simgelediğini düşünmektedir.16

	Ancak 	dikkatle bakılacak olursa, heykelin bacaklarından ve ayaklarından 	ayrı ayrı söz edilmektedir. Sanki ikisi arasında bir fark 	vardır. Hatta bunun en önemli detayı, ayak 	parmaklarının bir kesimi 	demirden, bir kesimi kilden olmasıdır. 	Tarihsel Roma İmparatorluğu’ndan sonra Roma’nın temelinden 	oluşucak birleşmiş bir “krallık,” yani bir nevi “Roma 	Krallıklar Birliği” söz konusudur.



	Bu 	düşteki heykelin dört kısmı ve Daniel 7’de açıklanan 	görümdeki dört yaratık aynı dört krallığı temsil eder. 	Oradaki dördüncü yaratığın başında on boynuz vardı (7:7-8). 	Aralarından çıkan, saygısızca sözler söyleyen “küçük 	boynuz” büyük olasılıkla “Mesih Karşıtı” denen dünyanın 	son diktatörünü temsil etmektedir. Buna göre, 2. bölümdeki 	ayak parmakları 	ile 7. bölümdeki on 	boynuz yine aynı birleşmiş 	devletleri tanımlamaktadır. Yani bu son aşamada tek bir güçlü 	impatatorluk değil, bir çeşit konfederasyon söz konusu 	olacaktır.

	Benim 	anlayışıma göre ayaklarla temsil edilen bu “krallıklar” 	yaşadığımız çağın sonunda ortaya çıkacak bir yönetimdir. 	Mesih’in ikinci gelişinde tamamen yok edeceği dünya 	yönetimlerinin son şeklidir. Demirin 	kille karışık olduğu ifadesi şöyle 	açıklanıyor: Halklar evlilik bağıyla 	birbirleriyle karışacaklar, ama demirin kille karışmadığı 	gibi onlar da birbirine bağlı kalmayacaklar.17 	Anlamı zor olan bu cümle herhalde 	şöyle yorumlanmalı: Bu son aşamada Roma’nın demir 	gibi sert adalet ilkelerine kil 	gibi zayıf toplumcu hümanizm veya 	demokratik yönetim şekli eklenecek. Bu karışımdan karışıklık 	ve zayıflık kaynaklanacaktır. Roma’nın torunları olan 	ulusları bir araya getirmeye çalışan Avrupa Birliği, bu tür 	yönetimin örneği olabilir.

	Krallıklar 	sanki bir yandan daha çok güçlenirken diğer yandan daha değersiz 	ve kolay kırılır bir niteliğe sahip olacaklardır. Demokrasi 	görünürde çok güzel bir sistemdir, ama günün birinde o da 	çökecektir. Sonuçta bütün bu sistemler insana dayalıdır. 	Yönetimin ayaklarının bir kesimi 	zayıf insan kilinden 	ibarettir.

	2:44-45 Bu 	krallar döneminde Tanrı, kendi 	egemenliğini kuracaktır. O kurulunca diğerlerinin izleri bile 	kalmayacaktır. Taş, 	Mesih’i temsil etmektedir. O’nun gökten gelip Bakire Meryem’den 	doğması ise‚ ‘insan eli değmeden 	dağdan kesilen’ deyişinde 	saklıdır. Taşın kesildiği dağ 	da muhtemelen Tanrı’nın gökteki sonsuz egemenliğini temsil 	etmektedir.18 	Ne var ki Mesih İsa, ilk gelişinde 	var olan Roma İmparatorluğu’nu yok etmedi. Tersine, 	öğrencilerine Sezar’ın hakkını Sezar’a vermelerini söyledi. 	Kendisi de Roma askerlerine boyun eğerek çarmıha gerildi. Mesih 	göğe çıktıktan sonra da bu dünyasal yönetimler bugüne kadar 	egemenlik sürmeye devam etmişlerdir. Mesih’e inananlar da 	“altında bulundukları yönetime 	boyun eğmeliler” (Rom.13:1). 	“Heykel” henüz parçalanmış 	değildir. Çünkü taşın gelip heykele çarpması, Mesih’in 	ikinci gelişini 	temsil etmektedir. O zaman O’nun bilgisi ve egemenliği “büyük 	bir dağ” gibi, “bütün 	dünyayı dolduracak”tır.

	2:46-47 Daniel 	kitapçığının ana temalarından biri, ulusların krallarının 	Tanrı’yı tanımalarıdır. Tanrı zaten Daniel’i o amaçla 	kutsuyordu; tıpkı mezmurda yazıldığı gibi:

	 	Tanrı bize lütfetsin, bolluk versin,

	 	Yüzünün ışığı üzerimize parlasın.

	 	Öyle ki, yeryüzünde yolun,

	 	Bütün uluslar arasında kurtarıcı gücün 	bilinsin.

(Mez.67:1-2)

	Tanrı 	kendi adını yüceltmek için halkını kullanmak istiyor. 	Nebukadnessar’ın minnettar övgüsü, Göklerin Tanrısı’nı 	tanımasının başlangıcıydı. Daniel’in Tanrısı’nı 	tanrıların Tanrısı, kralların 	Efendisi olarak tanıdı, çünkü 	gelecekte bütün krallıkların nasıl Tanrı’nın Egemenliği’ne 	boyun eğeceğini gördü. Ayrıca O’nu gizleri 	açan olarak kabul etti, çünkü 	başka hiç kimsenin açamadığı gizi Daniel’e O açmıştı. 	Kildaniler ona “insanlar arasında 	yaşamayan ilahlardan başka bunu krala açıklayacak kimse yoktur” 	demişlerdi, ama Daniel onlara yaşayan Tanrı’nın bilgeliği ve 	gücünü gösterdi.





5) Daniel ve arkadaşları 	yükseliyorlar (2:48-49)


	2:48-49 İkinci 	kez Daniel 	sarayda kaldı 	diye okuyoruz. Kendisine açıklananlar, Tanrı’nın ve insanların 	krallıklarıyla ilgili olduğu için kralların yaşadığı ve 	krallıkların yönetim merkezi olan sarayda kalması uygundu. Orada 	Tanrı’nın Egemenliği’nin bir nevi “büyükelçisi” olarak 	yetmiş yıl boyunca hizmet etti.

	Daniel’in 	gördüğü veya yorumladığı görümler gelecekte olacaklar 	konusuna çok ışık tutar. Ama bu bilgi bizi nasıl etkilemeli? 	Tıpkı Daniel’i etkilediği gibi bizleri de kutsal bir yaşama 	yönlendirmeli! Hatta eğer bir imanlının Mesih’in gelişiyle 	ilgili gerçek anlayışını denemek istersek, şu ayet ölçütümüz 	olabilir:

	 	Mesih göründüğü zaman O’na benzer 	olacağımızı biliyoruz. Çünkü O’nu olduğu gibi göreceğiz. 	Mesih’te bu umuda sahip olan herkes, Mesih pak olduğu gibi 	kendini pak kılar. (1Yu.3:3)





C) 	Nebukadnessar’ın diktiği heykel ve Tanrı’ya tapınmak 	(3:1-30)


	Bu 	bölümün ana fikri Tanrı’ya cesurca bağlı kalmaktır. Üç 	Yahudi genç, kralın diktiği heykele secde kılan binlerce 	putperest yüksek memur arasında ve kralın şiddetli baskısı 	karşısında tek Tanrı’ya sadık kalmanın parlayan birer 	örneğidirler.

	İmanlı 	kişi için genel kural şöyledir: “Herkes, 	baştaki yönetime bağlı olsun” 	(Rom.13:1). Fakat zaman gelir ki imanlı insan için yönetimin 	“yapacaksın” dediği şeyi yapmak doğru olmaz. Bu bölümde 	anlatılan olay böyle bir durum teşkil etmektedir. Aynı şekilde 	zaman zaman yönetim “yapmayacaksın” diye buyurduğu halde, 	imanlı kişi yasaklanan şeyi yapmak zorunda kalır; çünkü, 	“İnsanlardan çok, Tanrı’nın 	sözünü dinlemek gerek” 	(Elç.5:29). İşte Daniel 6’da böyle bir durumla karşılaşacağız.

	İmanlı 	her şeyden önce Tanrı’nın isteğini yerine getirmelidir.





1) Kralin diktiği heykele tapan 	kitleler (3:1-7)


	3:1-3 İkinci 	bölümde olduğu gibi burada da kralı ilgilendiren büyük bir 	heykel söz konusudur. 	Düşteki heykel aracılığıyla Tanrı krala, krallığının ne 	kadar geçici olduğunu göstermeye çalışmıştır. Ne var ki 	Nebukadnessar, orada Tanrı’yı övmesine karşın burada neye 	kalkışıyor! Sanki hiçbir ders almamış gibi kendisi bir heykel 	yaptırıyor. Üstelik bu heykelin yalnız başı değil, tümü 	altındandı. 	Belki Nebukadnessar bununla, Tanrı’nın bildirisine karşılık 	olarak, krallığının sona ermeyeceğini ilan ediyordu.

	Büyük 	olasılıkla heykel, Babil’in baş ilahları Bel veya Nebu’nun 	benzeyişinde yapılmıştı (bkz. Yşa.46:1). Belki de kralın 	kendi benzerliğinde yapıldı. Ne olursa olsun, kral bu hareketle 	Babil’de resmi bir devlet dini oluşturmaktaydı. İmparatorluğun 	bütün yöneticilerini ve yüksek 	memurlarını, heykeli diktiği Dura 	Ovası’na çağırttı. Orada 	sembolik bir adama töreninde 	herkes Nebukadnessar’ın ilahına 	secde ederek krala ve Babil yönetimine bir nevi bağlılık yemini 	içecekti. Yaratılış 11’deki Babil Kulesi’nde amaçlanmış 	olan Tanrı’ya başkaldıran birlik, artık bu heykelin 	aracılığıyla sağlanacaktı. O zaman Tanrı dilleri karıştırarak 	halkları dünya üzerine dağıtmıştı. Ama bütün diller ve 	halklar yine Babil’de bu ilaha tapmak üzere bir araya geldiler.

	Toplanan 	büyük kalabalık heykelin önünde 	durdu. Bunlar Babil İmparatorluğu’nda 	yaşayan bütün halklar, uluslar, 	her dilden insanları 	temsil ediyordu (3:7).

	3:4-7 Haberci, 	kralın buyruğunu kalabalığa şöyle 	duyurdu: Kral Nebukadnessar’ın 	dikmiş olduğu altın heykele tapınacaksınız. 	Kimsenin kafası karışmasın diye devlet orkestrası hazır 	bulunmaktaydı. Her çeşit çalgı 	sesini duyar duymaz yere kapanacaksınız 	diye buyruldu. Bu buyruğu yerine getirmemeyi düşünen bir kimse 	varsa, kralın saptamış olduğu korkunç ceza onu vazgeçirecekti: 	Her kim 	yere kapanıp tapınmazsa hemen kızgın fırına atılacaktır.

	Böylece 	çalgı sesi duyulduğunda 	ovada toplanan kalabalık hiç tereddüt etmeden put olan heykele 	secde ettiler. İlahı veya inancı farklı olan kişi bile buyruğa 	karşı koyarak ölmeye hazır değildi. “Ölmeye değmez!” diye 	düşünürdü. Bütün halklar, 	uluslar, her dilden insanlar hemen 	yere kapandılar.

	Bölümün 	ana fikri Tanrı’ya sadık kalmaktır dedik. Başka bir deyişle 	konu kime ve neye tapındığımızdır. Yüreklerimizde putlara yer 	veriyor muyuz? Kendimizi her türlü putlardan korumalıyız.

	Mesih’in 	ikinci gelişinden önceki son dönemde buna benzer şekilde bütün 	uluslar, ortaya çıkacak olan dünya önderi ‘Mesih Karşıtı’ 	veya ‘Canavar’a tapacak (bkz. Va.13:7-8). Yalnız Mesih’e ait 	sadık bir azınlığın buna karşı duracak gücü olacak.





2) Kralın diktiği heykele 	tapmayan üç imanlı (3:8-18)


	3:8-12 	Sahneyi bir düşünün: Büyük ova puta taparcasına yere kapanmış 	yöneticilerle dolu. Herkes yüz üstü secde kılmış. Ancak bir 	yerde hâlâ ayakta duran üç kişi var. Acaba kralın buyruğunu 	anlamadılar mı, yoksa deli mi bunlar?

	Bazı 	Kildaniler hemen Daniel’in üç 	arkadaşını suçladılar. 	Krala vermiş olduğu buyruğu ve cezayı hatırlatarak “Şadrak, 	Meşak ve Abed-Nego adında bazı Yahudileri” 	gösterdiler. Suçları ortadaydı: 	Senin ilahlarına kulluk etmiyor, 	diktiğin altın heykele tapınmıyorlar.

	Bu 	suçlayıcı sözler aslında Tanrı’yı tanıyan kişi için övgü 	dolu sözlerdir. On Buyruk’un ilk iki buyruğunu anımsatır:

	 	Benden başka tanrın olmayacak. Kendine yukarıda gökyüzünde, 	aşağıda yeryüzünde ya da yer altındaki sularda yaşayan 	herhangi bir canlıya benzer put yapmayacaksın. Putların önünde 	eğilmeyecek, onlara tapmayacaksın. Çünkü ben, Tanrın RAB, 	kıskanç bir Tanrı'yım. 	(Çık.20:3-5)

	Yahudiler’i 	bütün uluslardan farklı kılan özellik, görünmez, yaşayan tek 	Tanrı’ya bağlılıkları olacaktı. Ne yazık ki İsrail, tarihi 	boyunca, bu çağrıya gereken karşılığı veremedi ve diğer 	uluslar kadar kötü oldular. Zaten bu nedenle kendilerini Babil’de 	buldular. Sürgünün nedeni İsrailoğulları’nın 	putperestliğinden başka bir şey değildi. Buna rağmen bu üç 	genç boş vermeyip dayandılar.

	3:13-15 Çok 	öfkelenen kral üç genci yanına getirtip sorguya çekti. Belki de 	buyruğunu anlamamışlardı: İlahlarıma 	kulluk etmediğiniz… heykele tapmadığınız dığru mu? 	Sonra onları ölümle tehdit ederek son bir fırsat tanıdı.

	Aşırı 	gurura kapılan kral, üstünlüğünü daha önce kabul etmiş 	olduğu Tanrı’ya (2:47), genç Yahudiler’in “ilahına” 	meydan okudu: O zaman bakalım hangi 	ilah sizi elimden kurtaracak? Ama 	“onurumu bir başkasına, övgülerimi 	putlara bırakmam” diyen Rab Tanrı 	(Yşa.42:8) kibirlilere karşıdır; onları şöyle uyarmaktadır:

	 	Yüreğindeki gurur seni aldattı.

	 	İçinden, “Beni kim yere indirebilir?” 	diyorsun.

	 	Kartal gibi yükselsen de,

	 	Yuvanı yıldızlar arasında kursan da,

	 	Seni oradan indireceğim. (Ova.3-4)

	3:16-18 Üç 	imanlı korkmadan ve kendilerini savunma 	gereğini duymadan krala Rab’be 	yaraşır bir şekilde iki yönlü sakin bir yanıt verdiler. Önce 	kralın iddiasının tersine Rab’bin onları kralın elinden 	kurtaracak güçte olduğunu açıkça duyurdular: Kızgın 	bir fırına atılsak bile, ey kral, kendisine kulluk ettiğimiz 	Tanrı bizi kızgın fırından kurtarabilir; senin elinden de bizi 	kurtaracaktır.

	Ayrıca, 	“Tanrın olan Rab’bi sınama” 	diyen buyruğu dikkate aldılar. Rabbin iradesini hiç bir şekilde 	sorgulamadılar ve O’nun planına zarar vermek istemediler. Tanrı 	onları kurtarsa da kurtarmasa da O’na iman etmekten asla 	vazgeçmeyeceklerini bildirdiler. Ama 	bizi kurtarmasa bile bil ki, ey kral, ilahlarına kulluk etmeyiz, 	diktiğin altın heykele tapınmayız. 	Buradaki bizi kurtarmasa bile 	deyişi, Kutsal Kitap’taki en büyük iman ifadelerinden biridir.

	Tarih 	boyunca sayısız imanlı “ölüm 	pahasına da olsa” Rab’be sadık 	kalarak O’ndan “yaşam tacını” 	almışlardır (Va.2:10). İbraniler 	11’de bu iman kahramanlarının bazıları yer almaktadır. Kimisi 	imanı sayesinde tehlikeden kurtuldu, kimisi ise iman sayesinde acı 	çekti ve hatta canını verdi (İbr.11:33-39). İşte, gerçek iman 	ölmeyi göze alır. İnsandan değil Tanrı’dan korkmalıyız:

	 	Bedeni öldüren, ama ondan sonra başka bir 	şey yapamayanlardan korkmayın. Kimden korkmanız gerektiğini size 	açıklayayım: Kişiyi öldürdükten sonra cehenneme atma 	yetkisine sahip olan Tanrı’dan korkun. Evet, size diyorum, O’ndan 	korkun. 	(Luk.12:4-5)





3) Fırına atılan imanlılar ve 	Tanrı Oğlu görünümü olan (3:19-25)


	3:19-23 Böylesine 	sakin ve cesur karşılığa alışkın olmayan kral öfkeden 	kudurarak fırının her zamankinden 	yedi kat daha fazla ısıtılmasını buyurdu. 	Kralın öfkesi yüzünden üç imanlıyı fırına atan adamlar 	bile ateşin alevleriyle yanıp öldüler. Rab kendisine inananları 	ateşin içine atılmaktan kurtarmadı. Hayatın sıkıntıları 	anlamına gelen ateşten bizi de her zaman kurtarmaz. Ama bu bizi 	terk etmiş olduğunu göstermez. Çünkü O’nun sözü şöyledir:

	 	Sen suların içinden geçerken ben seninle 	olacağım;

Irmakların içinden geçerken su boynunu 	açmayacak.

Ateşin içinde yürürken yanmayacaksın,

Alevler 	seni yakmayacak. 	(Yşa.43:2)

	Tanrı’nın 	vaadi ateşli sıkıntıya atılmayacağımız değil, o sıkıntının 	içinde korunacağımız yönündedir.

	3:24-25 Bunları 	seyreden kral birden şaşkına döndü. Ateşin 	içine bağlı üç kişi attırmıştı. 	Ama şimdi ateşin içinde yürüyen, 	bağlarından çözülmüş, hiçbir zarara uğramamış dört kişi 	görüyordu. 	Güvendikleri Tanrı onları ateşin içine atılmaktan korumamış, 	ama ateşin içinden geçerken korumuştu. Bunun en ilginç yönü 	ateşin içinde yürüyen dördüncü 	kişidir. Kral onun bir ilahi varlığa19 	benzediğini söyledi ve daha sonra 	O’nu Tanrı’nın “meleği” 	olarak tanımladı (3:28). Eski Antlaşma boyunca Rab’le özdeş 	bu yüce kişiye “Rab’bin meleği” 	deniliyordu. Örneğin bu üç gencin ilk atalarından olan Yakup 	O’nu şöyle övdü: “Bugüne dek 	yaşamım boyunca bana çobanlık eden Tanrı, beni bütün 	kötülüklerden kurtaran melek bu gençleri kutsasın!” 	(Yar.48:15-16). Daha sonra Tanrı Oğlu, kalıcı bir şekilde beden 	alıp İsa Mesih olarak aramızda yaşadı.





4) Kral imanlıları koruyan 	Tanrı’ya övgü sunuyor

(3:26-30)


	3:26-27 Kral 	fırından çıkmalarını söyledi, ama artık onlara bazı 	Yahudiler değil, Ey 	Yüce Tanrı’nın kulları diye 	sesleniyordu.

	Ateşin 	içinden çıkan Şadrak Meşak ve Abed-Nego’nun 	çevresinde toplanan 	kalabalık onlara hayretle baktılar. Hiçbir zarara uğramamışlardı. 	Onlar üzerinde ateşin 	en ufak bir etkisi olmadığını 	gördüler. Ne başlarındaki 	tek bir saç yanmış ne de ateşin 	kokusu üzerlerine sinmişti. Burada 	Rab’bin mükemmel korumasını görebiliriz. Rab İsa 	öğrencilerini bununla şöyle cesaretlendirdi:

	 	Bazılarınızı öldürtecekler… Ne var ki, 	başınızın saçlarından bir tel bile yok olmayacaktır. (Luk.21: 	16-18)

	3:28-29 	Kral bu üç genç Yahudi’nin Tanrı’sına 	övgüler 	sunmak zorunda kaldı. Canlarını 	tehlikeye attılar diyerek onları 	övdü. Ayrıca onların Tanrı’sına karşı saygısız söz 	söyleyen herkesin cezalandırılacağını bildirdi. Aslında 	Nebukadnessar Tanrı’ya saygı gösterdiği halde henüz O’na 	boyun eğmiş değildi. Bunu sonraki bölümde görebiliriz. Ama Rab 	kendi gücünü göstererek kralı adım adım eğitti: 2. bölümde 	kral, Tanrı’yı “gizleri açan” 	ve “tanrıların Tanrısı” 	olan Tanrı olarak tanımıştı. 3. bölümde O’nu Yüce 	Tanrı ve bu 	şekilde kurtarabilen Tanrı olarak 	tanıdı. Ancak 4. bölümde O’na Gerçek Egemen olarak boyun 	eğmeye hazır olacaktır.

	3:30 Bir 	kez daha Rab’bin “Beni 	onurlandıranı ben de onurlandırırım” sözünün 	nasıl gerçekleştiğini görüyoruz: Kral bu üç genci Babil 	İli’nde daha yüksek görevlere atadı.

	Bu 	bölümde yaşanan olaylar, Mesih’in ikinci gelişi öncesi 	günlerinde yaşanacak olaylara benzer. Hatta onların bir nevi 	“gölgesi” bile olabilir. Bazı benzerlikleri şöyle 	sıralayabiliriz:

	 		 		 		 			 				 				Daniel 3

			 			 				 				Son günler



		 			 				Nebukadnessar

			 			 				Bütün 				ulusları kendisine ve Şeytan’a tapınmaya zorlayan Mesih 				Karşıtı veya “Canavar” (2Se.2:3-10; Va.13).



		 			 				Heykel

			 			 				Yaratığın “putu;” ona tapmayan 				herkes öldürülecek (Va.13:15; Mat.24:15).



		 			 				Kızgın fırın

			 			 				Büyük sıkıntı dönemi (Va.13:7; 				Mat.24:21).



		 			 				Üç İbrani genç

			 			 				Büyük sıkıntıdan geçen imanlılar 				(Va.15:2).



		 			 				Babil Krallığı

			 			 				Büyük mecazi Babil (Va.17-18).



	 	 	Burada başlıca ders Rabbe sadık kalmaktır. Neye tapındığımız, 	yani yüreğimizin neye bağlandığı çok önemlidir. Çünkü ne 	zaman sınanacağımız belli olmaz.

	 	Tanrı güvenilirdir, gücünüzü aşan 	biçimde denenmenize izin vermez. Dayanabilmeniz için denemeyle 	birlikte çıkış yolunu da sağlayacaktır. (1Ko.10:13)





Ç) Kral Nebukadnessar terbiye 	ediliyor (4:1-37)


	Giriş 	notlarımızda Daniel kitapçığının genel yapısını açıklayan 	bir şema vardı. Oradaki yerimizi bulalım:

	 	İKİ HEYKEL

	 	Bölüm 2	Nebukadnessar’ın gördüğü heykel.

	 	Bölüm 3	Nebukadnessar’ın yaptırdığı heykel.

	 	İKİ KRAL TERBİYE EDİLİYOR

	 	Bölüm 4	Kral Nebukadnessar terbiye ediliyor.

	 	Bölüm 5	Kral Belşassar terbiye ediliyor.

	 	[Babil Krallığının sonu]

	3. ve 	4. bölümde, ana fikir iki büyük heykel etrafında toplanmıştı. 	Orada Tanrı, Kral Nebukadnessar’a Babil Krallığı’nın ve 	aslında dünyanın bütün krallıklarının sonuçta ortadan 	kalkacağını gösteriyordu. Yalnızca Yahudi gençlerin 	tapındıkları gökteki Tanrı’nın kuracağı egemenlik sonsuza 	dek sürecekti. Nebukadnessar 2. bölümde Tanrı’yı 	‘gizleri açan’ olarak, 3. bölümde ise ‘halkını 	koruyacak güçte olan’ Tanrı olarak tanıdı. Her iki bölümün 	sonunda da kral, Tanrı’yı öven büyük sözler söyledi; fakat 	yüreği henüz Tanrı’ya boyun eğmiş değildi. Tam tersine hâlâ 	çok gururluydu ve Tanrı’dan bir ders daha alması gerekiyordu.

	4. 	bölüm Tanrı’nın, Nebukadnessar’ı nasıl alçaltıp sert bir 	şekilde terbiye ettiğini kaydediyor. 5. bölümde Nebukadnessar’ın 	oğlu Belşassar’ın, babasının hatalarına aldırmadığı ve 	onlardan ibret almadığı için uğramış olduğu daha sert ceza 	açıklanıyor. Böylece iki büyük kral Tanrı’nın eli altında 	tahtlarından indirildi. Her ne kadar Nebukadnessar bundan 	faydalanıp yüreğini Tanrı’ya açarak tahta geçtiyse de 	Belşassar için çok geç olduğunu görüyoruz. Babil 	İmparatorluğu sona erdi, Medler’in ve Persler’in eline geçti.





1) Nebukadnessar dünya halklarına 	sesleniyor (4:1-3)


	4:1 Kral 	imparatorluğunun dört bir bucağında yaşayan 	bütün halklara, uluslara ve her 	dilden insanlara bir bildiri 	yaydı. Her şeyden önce hepsine esenlik 	diledi. Aslında yaydığı bildiri “esenlik veren Tanrı” ile 	ilgiliydi (Rom.15:33). Gerçek yürek esenliği ancak Tanrı’yla 	barışmakla elde edilir. Tanrı’yla barışmak ise O’nun kim 	olduğunu ve bizim kim olduğumuzu öğrenmekle başlar:

	 	RAB korkusudur bilgeliğin temeli.

Akıl 	Kutsal Olan’ı tanımaktır. 	(Özd.9:10)

	Bu 	bildiri Nebukadnessar hakkında aldığımız son haberdir.

	4:2-3 Kral, 	herkese Tanrı’nın onun için 	gerçekleştirdiği 	şeyleri anlatırken sevinç duyuyordu, 	çünkü bu olayların sonucunda O’nu 	gerçekten tanımış oldu. Mezmur yazarı gibi O da herkesin bu 	sevinci paylaşmasını istiyordu: “Gelin, 	dinleyin, ey sizler, bütün Tanrı’dan korkanlar, benim için 	neler yaptığını size anlatayım” 	(Mez.66:16).

	Nebukadnessar 	başına gelenleri Tanrı’nın yaptığı belirtileri 	ve şaşılası işleri diye 	tanımladı. Bu iki terim Kutsal Kitap boyunca Tanrı’nın kendini 	göstermek için yaptığı değişik mucizeleri anlatmak için 	kullanılır.20 	Bunlarla Tanrı kendini Nebukadnessar’a kuşku bırakmayan bir 	şekilde açıkladı. Yüzyıllar sonra Pavlus Tanrı hakkında şu 	gerçeği duyuracaktı:

	 	Geçmiş çağlarda Tanrı, tüm ulusların 	kendi yollarından gitmelerine izin verdi. Yine de kendini tanıksız 	bırakmadı. (Elç.14:16-17)

	Tanrı’nın 	halkı çoğu zaman Tanrı’ya yaraşan bir tanıklık 	verememiştir. İsrail ve Kilise bunun üzücü örnekleridir. Ama 	Tanrı kendi adı uğruna kendisini tanıksız bırakmaz.

	Kral, 	Tanrı’yı, hem yaptığı belirtiler 	ile şaşılacak işleri için, hem de 	sonsuza dek sürecek egemenliği 	için över.





2) Nebukadnessar gördüğü düşü 	anlatıyor (4:4-18)


	4:4-8 Bildiri, 	Gönenç içindeydim 	sözleriyle başlıyor. Kral rahattı, ama bu sahte bir rahatlıktı. 	Luka 12:16-21’deki benzetme de buna benzer birini anlatır: 	“Kendisi için servet biriktiren, ama 	Tanrı katında zengin olmayan kişinin sonu böyle olacak” 	(Luk.12:21). Kralın gördüğü düş o zengin budalanın kulağına 	gelen ses gibiydi.

	Akılsız 	kral kendisiyle aynı çaresizliği paylaşan adamlarını yardıma 	çağırmıştı. Ancak adamları da başarısız olunca bu kez 	yanına Daniel geldi.

	İlginçtir 	ki artık Nebukadnessar Daniel’e gerçek adıyla sesleniyordu. 	Gerçekten bir şeyler anlamış olduğu belliydi, artık Tanrı’yı 	üzmek istemiyordu.

	4:9-12 Düşteki 	ağacın boyu 	göklere erişti. 	Eski Babil Kulesi de öyle olacaktı. Vahiy kitapçığında 	Babil’de kuşlar 	olduğu görülmektedir (Va.18:2). Buradaki ağaç o Babil’i 	simgeliyor olabilir.

	Kutsal 	Kitap’ta çeşitli simgesel ağaç bulunur: Mezmur 1:3 (doğru 	adam); 37:35 (kötü adam); 92:12 (doğru adam); Hezekiel 31:3-18 	(Aşur); Matta 13:31-32 (Göklerin Egemenliği); Romalılar 11:16-24 	(İsrail ve uluslar).

	4:13-16 Gökten 	inen bir gözcü bir çeşit melektir. 	Bunlar Tanrı’nın yargısını 	bildiren 	kutsallardı 	(4:17). Bu gözlemci melekler tarih boyunca Tanrı’nın 	yargılarını uygularlar (Çık.12:23; 2Sa.24:16; 1Kr.22:19-23). 	Davut onlara şöyle seslendi:

	 	RAB’be övgüler sunun, ey sizler,

O’nun 	melekleri,

	 	O’nun sözlerini dinleyen,

	 	Söylediklerini yerine getiren güç sahipleri!

	 	RAB’be övgüler sunun, ey sizler,

	 	O’nun bütün göksel orduları,

	 	İsteğini yerine getiren kulları! 	(Mez.103:20-21)

	Verilen 	yargıya göre ağaç kesilecek, ancak kökleri kalacak.

	4:17 Bu 	görkemli ayet Tanrı’nın yargısının amacını belirtir. 	Tanrı’ya baş kaldıran bütün krallar ve yönetimler bir daha 	düşünmelidirler. Kimse yanılmasın, dünyada yaşayan herkes, 	Yüce Olan’ın insan krallıkları 	üzerinde egemenlik sürdüğünü 	iyice anlasın. Yönetimler yalnız ve yalnız Tanrı’nın izniyle 	oluşup başa gelebilir: “Tanrı’dan 	olmayan yönetim yoktur. Var olanlar Tanrı tarafından kurulmuştur” 	(Rom.13:1). İsa Mesih’in, kendisini çarmıha germe buyruğunu 	verecek olan Pilatus’a ne dediğini hatırlayın: “Sana 	gökten verilmemiş olsaydı, benim üzerimde hiçbir yetkin 	olmazdı” (Yu.19:11).

	Aslında 	Eyüp 33:14-30, Nebukadnessar’ın başına gelenleri çok ilginç 	bir şekilde dile getirir. Tanrı’nın insanı uyardıktan sonra 	onu yargıladığını görebiliriz.

	4:18 İkinci 	kez çaresiz kalan kral Daniel’e yöneldi, çünkü onda tüm 	diğer bilgelerde 	bulunmayan kutsal ilahların ruhu 	diye adlandırdığı bir yücelik görülüyordu. Bu da elbette 	Tanrı’nın Kutsal Ruhu’nun varlığından kaynaklanan bir 	nitelikti.





3) Daniel düşü yorumluyor ve 	kralı uyarıyor (4:19-27)


	4:19 Daniel 	hemen düşü anladı ama üzüntüden durdu. 	Krala çok kötü bir haber bildirecekti ve bunu sevinerek 	yapamazdı. Kralın sadık bir hizmetçisi olarak onun iyiliğini 	yürekten diliyordu.

	4:20-22 Görkemli 	ağaçla ilgili düşün yorumu net ve açık sözlerle krala 	açıklandı: O ağaç sensin! Sen 	büyüdün, güçlendin. Büyüklüğün giderek göklere erişti, 	egemenliğin dünyanın dört bucağına yayıldı.

	Babil 	İmparatorluğu’nun çok büyük ve güçlü olması Tanrı’nın 	izniyle mümkün olmuştu ve kral, Tanrı’ya sürekli 	şükretmeliydi, ama bunu yapmıyordu. Başarılı olmak sevindirici 	olmakla birlikte insan için büyük bir tehlike oluşturur. Ne 	kadar başarılı oluyorsak, Tanrı’ya o kadar alçakgönüllü 	bir şekilde şükretmeliyiz ve bütün yüceliği O’na 	sunmalıyız.

	4:23-26 Tanrı’nın 	yargısı açıklanıyor: Ağaç kesilip 	yok edilecek, yalnız kökü kalacak. 	Bunun anlamı da şuydu: Kral insanlar 	arasından kovulacak; 	yabanıl hayvanlarla yaşayacak. Otla beslenecek; çiyle ıslanacak. 	Tanrı’yı tanımayan bir hayvan gibi davrandığına göre 	hayvanlar arasına gönderilecek

	Bu 	yargının süresi de belirlenir: Yedi 	vakit ifadesi yedi yıl anlamına 	gelmektedir. Ağacın kesilmesi Tanrı’nın yargısını simgeler 	(bkz. Luk.13:6-9). Köklerin bırakılması da bu yargının ancak 	geçici olacağını gösterir (bkz. Yşa.6:15).

	4:27 Daniel 	krala tövbe etmesi için büyük bir cesaretle öğüt verdi. 	Tanrı’nın habercisi olarak onu uyardı. Daniel’in sözleri, 	İsrail halkını “Tövbeye yarışır 	meyveler verin” diye uyaran 	Yahya’nın sözlerini çağrıştırıyor (Luk.3:8). Kral 	günahından 	ve suçlarından vazgeçmiş 	olduğunu iki yönden göstermeliydi: Doğru 	olanı yaparak ve 	düşkünlere iyilik ederek.





4) Uyarıya kulak vermeyen kral 	cezasını çekiyor (4:28-33)


	4:28-30 Bu 	uyarı verildikten on iki ay sonra 	kral düşte açıklanan hükmü giydi. Tanrı çok sabırlıdır 	(2Pe.3:9) ama aynı zamanda adil Yargıç olarak suçluyu 	cezalandırmaktan çekinmez. Kral Nebukadnessar yaptıklarıyla ve 	daha kötüsü kendi onuru ve yüceliği 	ile övünmeye başladığı anda işi 	bitmişti. Tanrı insana tövbe etmesi için fırsat tanırsa ve o 	insan tövbe edeceği yerde yüreğini katılaştırırsa yargı 	kesindir. Biz de Tanrı’nın sabrını taşırmayalım: “Tanrı’nın 	sınırsız iyiliğini, hoşgörüsünü, sabrını hor mu 	görüyorsun? O’nun iyiliğinin seni tövbeye yönelttiğini 	bilmiyor musun?” (Rom.2:4).

	4:31-33 Gururlanan 	kral sözünü bitirmeden aniden 	gökten bir ses duyuldu. 	“Defalarca azarlandığı halde 	dikbaşlılık eden, ansızın yıkıma uğrayacak, çare yok” 	(Özd.29:1). Bu ses Tanrı’nın sesiydi. Kralın durumu Mesih 	İsa’nın anlattığı benzetmede yaptıklarıyla övünen zengin 	budalanınki gibiydi: Tanrı ona “Ey 	akılsız!” dedi. “Bu gece canın senden istenecek. 	Biriktirdiğin bu şeyler kime kalacak?” 	(Luk.12:20).

	Düşte 	önceden açıklanan (4:25) hüküm sözü 	hemen yerine geldi. Gurur, Tanrı’nın 	en çok nefret ettiği şeylerin başında yer alır (Özd.6:16-19) 	ve O, gururlu adamı alçaltmasını çok iyi bilir. Kral bunu daha 	sonra kendi ağzıyla itiraf edecektir: “Kendini 	beğenmişleri alçaltmaya gücü yeter” 	(4:37).

	Günümüzün 	çoğu felsefesinde insanın hayvanlardan pek farklı olmadığı, 	yalnızca evrim sürecinde daha çok ilerlemiş olduğu düşüncesi 	ileri sürülür. Ama bu doğru değildir. Yaratılış 1’e 	baktığımızda, insanın bütün hayvanlardan çok farklı 	olduğunu ve Tanrı’nın kendi benzeyişine göre yaratıldığını 	anlıyoruz. Kralın insanlar arasından 	kovulması bunu gösteriyor: 	Nebukadnessar, Tanrı’yı reddederek gerçek insan olduğunu 	reddetmişti ve Tanrı bu nedenle onu hayvanlar arasına sürdü.





5) Kral tövbe ediyor ve kurtuluyor 	(4:34-37)


	4:34-35 Yedi 	uzun ve utanç verici yılın sonunda kral gözlerini 	göğe kaldırdı, yukarıya baktı 	(Yşa.45:22). İnsana has olan aklı, o 	anda başına geldi. Artık kendi 	yaratılış amacını kavrayarak Yüce 	Olan’ı övdü. İnsan olarak bizler 	Tanrı’nın yüceliği için varız. Nebukadnessar Tanrı’nın 	gökteki güçlere ve 	dünyada yaşayan her 	şeye egemen olduğunu dile getirerek Sonsuza 	Dek Diri Olan’ı onurlandırıp yüceltti. Aynı zamanda kendini 	de alçalttı. Yeremya 9:23-24 bu olay üzerine çok güzel bir 	yorum getiriyor.

	4:36 Kralın 	kendini alçalttığını gören Tanrı onun kısa bir süre daha 	egemenlik sürmesine izin verdi. Kral, bundan sonra ancak bir yıl 	daha yaşadı.

	4:37 Bu 	olayın yorumu ve bizim için olan ders net ve açıktır. Gerçek 	imanlı Tanrı’ya şükreder. 	O’nu yüceltir, över. 	Tanrı’nın bütün yaptıklarını 	gerçek, yollarını doğru olarak 	kabul eder. Başımıza böyle şeylerin gelmesi gerekmeden bunu 	yapalım. Musa’nın Yasası’nda yazılan şu öğüdü yerine 	getirelim:

	 	Ululuğu için Tanrımız’ı övün!

O 	Kaya’dır, işleri kusursuzdur,

Bütün yolları doğrudur.

O 	haksızlık etmeyen güvenilir Tanrı’dır.

Doğru ve adildir. 	(Yas.32:3-4)





D) 	Kral Belşassar terbiye ediliyor

(5:1-31)


	Babil’in 	son kralı olan Belşassar kimdi? Eski tarih uzmanları, Belşassar 	diye bir Babil kralının asla olmadığını öne sürerek bu 	bölümün efsane olduğunu iddia ederlerdi. Çünkü o dönemlerde 	mevcut tarih kayıtlarında Nabunidus 	Babil’in son kralı olarak geçer. Ancak 1850 yıllarında 	arkeologlar, Nabunidus’un ilk 	doğan oğlu Belşassar’ın adının kayıtlı olduğu levhalar 	buldular. Öyle anlaşılıyor ki Belşassar, Kral Nebukadnessar’ın 	kızının oğluydu. Böylece Daniel kitapçığı, İ.Ö. 450’de 	yazan ama bu ayrıntılardan haberi olmayan büyük tarihçi 	Herodotos’un yazılarından daha güvenilir çıktı. Ayrıca 	Daniel’in İ.Ö. 500 yıllarındaki yazılış tarihi daha da 	büyük bir kesinlik kazandı.

	Babil’in 	son krallarının tarihi şöyle özetlenebilir:

	 	1)	Nebukadnessar 	İ.Ö. 563’te öldü. Kutsal Kitap’ın ve diğer tarihsel 	kaynakların kayıtlarına göre “Yahuda 	Kralı Yehoyakin’in sürgündeki otuz yedinci yılı, Evil‑Merodak 	Babil Kralı oldu” (2Kr.25:27; 	Yer.52:31-34).

	 	2)	Bundan iki yıl sonra Evil‑Merodak 	kayınbiraderi Neriglissar 	tarafından katletildi (suikast yapıldı). Yeruşalim yıkıldığı 	zaman Neriglissar 	büyük bir komutan olarak Nebukadnessar’ın 	hizmetindeydi.

	 	3)	Neriglissar 	dört yıl sonra öldü (İ.Ö. 556’da) ve onun yerine tahta geçen 	oğlu Labaşi-Marduk 9 ay sonra isyancı lider Nabunidus tarafından 	katletildi.

	 	4) 	Nabunidus 	kraliyet ailesine ait değildi, ama ele geçirmiş olduğu krallığı 	sağlamlaştırmak amacıyla Nebukadnessar’ın kızıyla evlendi. 	Kendisi dindar bir putperest olarak Harran’da ay tanrısına ait 	büyük tapınağı tamir ettirdi. 552 yıllarında Kuzey Arabistan 	ve Edom’da büyük zaferler kazandıktan sonra hayatının son 	yıllarını o civarda geçirdi. İmparatorluğunun yönetimini 	Babil şehrinde oturan oğlu Belşassar’a 	bıraktı.

	 	5)	Böylece Belşassar 	Babil’de ikinci büyük önder oldu ve Daniel’i 	ödüllendireceğine söz verirken ona, “Ülkede 	üçüncü 	önder olacaksın” dedi (5:7, 16).

	 	6) 	Medler ve Persler İ.Ö. 539 yıllında Babil şehrini ele 	geçirdiler ve Belşassar’ı öldürdüler.

	Nemrut 	tarafından kurulan Babil (Yar.10:8-10), yüzyıllar geçtikçe 	dünyanın en güçlü, lüks ve güzel kenti haline gelmişti. 	Fırat ırmağı Babil’in ortasından akardı. Yüksekliği 60 	metre ve genişliği 25 metre olan eşsiz surlarla çevrilmişti. 	Orada dünyanın 7 büyük eserinden biri olarak bilinen asma 	bahçeleri ve yaklaşık 200 metre yüksekliğindeki bir kuleyle 	tapınakları da vardı. İnsanlık tarihinin en görkemli ve güçlü 	şehirlerinden biriydi.





1) Kral, RAB’be ait kutsal 	eşyaları saygısızca kullanıyor (5:1-4)


	5:1 O 	tarihsel gecede Babil’in surları dışındaki büyük Pers ordusu 	kenti kuşatmıştı (5:30). Ancak bu duruma aldırmayan kral, hiç 	bir zaman yıkılmamış surlarına tümüyle güvenerek en önemli 	adamlarına 	büyük bir şölen verdi. 	Putperest kral hem yaşayan Tanrı’ya hem de Pers ordusuna meydan 	okuyordu. Ama onun zamanı gelmişti. Bundan yaklaşık elli yıl 	önce Tanrı, Babil Krallığı’nın, Nebukadnessar’ın 	torununun döneminde diğer ulusların eline teslim edileceğini 	bildirmişti (Yer.27:7). Aşırı gurur insanın gözlerini kör 	eder.

	5:2-3 Özellikle 	ilk dört ayette şarap içtiler 	deyişi beş kez geçer. Kutsal Kitap şarap içilmesini 	yasaklamamakla birlikte bunun özellikle krallar ve önderler için 	ters ve tehlikeli olduğunu vurgular (Özd.31:4-5; 1Ti.3:3, 8). 	Kutsal Kitap’ta şarap içip çılgınca eğlenen kralların nasıl 	Tanrı’nın halkının başına dert olduğunu görebiliriz 	(Est.1; Mat.14:1-12).

	Şölen 	sırasında kral, büyüklüğünü reddetmiş olduğu Yahudiler’in 	Tanrı’sına ait olan, babası 	Nebukadnessar’ın Yeruşalim’deki 	tapınaktan çıkarıp getirdiği altın 	ve gümüş kapların getirilmesini buyurdu 	(5:2; bkz. 2Kr.24:13; 25:15). Bu kaplar Tanrı’nın tapınağına 	ait ve O’nun hizmetine ayrılmış olarak “kutsaldılar” 	(Çık.40:9-11). Kutsal demek Tanrı’ya 	ayrılmış demektir. Bu hareketle kral, Tanrı’ya olabildiğince 	küfrediyor, O’nun kutsal şeylerini kirletiyordu. Bütün 	Tanrısal değerleri hiçe sayıyordu. Atası Nebukadnessar bu 	kapları en azından kendi tapınağına yerleştirerek 	Belşassar’dan daha saygılı bir şekilde davranmıştı 	(Dan.1:2).

	5:4 Bu 	sefahat sahnesi Vahiy 17:4-6’daki dinsel Babil’in durumunu 	andırır: “Bütün uluslar onun 	azgın fuhuşunun şarabından içtiler” 	(Va.18:3). En kötüsü sarhoş kalabalığın hepsi 	altından, gümüşten, tunçtan, 	demirden, ağaçtan, taştan ilahları övdüler. 	Babil’in başka bir özelliği de, “küfür 	niteliğinde adlarla kaplı” canavar 	ile birlikte olmasıydı (Va.17:3). Puta tapan tüm dindar insanlar, 	aslında yaşayan Tanrı’dan uzak ve hatta gerçek insanlıktan 	uzaklaşmış durumdadır.

	 	Ulusların putları altın ve gümüştür,

	 	İnsan elinin eseri.

	 	Ağızları var, konuşmaz,

	 	Gözleri var, görmez,

	 	Kulakları var, işitmez,

	 	Soluk almazlar.

	 	Onları yapanlar, onlara güvenenler,

	 	Onlar gibi olacak! (Mez.135:15-18)





2) Tanrı’nın eli duvara yargı 	yazıyor (5:5-9)


	5:5-6 Duvarın 	sıvası üzerine yazan 	el 	Tanrı’nın eliydi. “Tanrı’nın parmağı” bundan daha önce 	görünmüştü ve daha sonra da görünecekti (Çık.8:19; 31:18; 	Luk.11:20; Yuh.8:1-9). Aynı parmaklar Yeşaya tarafından “Ben 	RAB’im, adım budur. Onurumu bir başkasına, övgülerimi putlara 	bırakmam” (Yşa.42:8) diye 	yazmıştı. O’nun bir tek sözü insanın veya imparatorluğun 	hayatını aniden sona erdirecek güçtedir. Tanrı’nın kutsal 	yazıları etkin 	ve etkilidir.

	Kral 	çok korktu. 	Bütün büyük sözleri ve cesareti bir anda kaybolup gitti. 	Babil’in Medler tarafından yıkılışını önceden bildiren 	Yeşaya Babil kralının sözlerini şöyle aktarıyor: “Özlediğim 	alaca karanlık bana korku (titreme) veriyor artık!” (Yşa.21:4). 	Aslında kralın korkması yerindeydi. Çünkü en sonunda Tanrı’nın 	büyük sabrını taşırmıştı. “Diri 	Tanrı’nın eline düşmek korkunç bir şeydir” 	(İbr.10:31).

	5:7-9 Kral 	Babil’in bilgelerini 	–falcılarla yıldızbilimcileri–çağırttı. Ama 	tıpkı Nebukadnessar’ın günlerinde olduğu gibi yine Babil’in 	büyük bilgeleri hiçbir şey anlayamadılar (2:10-11; 4:7). Sadece 	Tanrı’nın Ruhu bulunan bir kişi Tanrı’nın sözlerini 	anlayabilir (1Ko.1:21; 2:14). Bu yüzden 	çaresiz kral 	daha da korktu.





3) Kralın annesi Daniel’i krala 	salık veriyor (5:10-16)


	5:10-12 Bölümün 	başında açıkladığımız gibi kraliçe 	diye geçen kralın annesi büyük olasılıkla Nebukadnessar’ın 	kızıydı, ve o babasının başına gelenleri biliyordu. 	Nebukadnessar’ın Daniel için kullandığı terimi kullandı: 	“Kutsal ilahların ruhu bulunan 	Daniel” (4:8). Belki de Rab’be 	iman etmişti. Kralın annesi Daniel’i krala salık verirken 	birbirine benzer üç ifade kullandı:

	 	 - 	Kendisinde 	kutsal ilahların ruhu bulunan biri.

	 	 - 	İlahlara özgü 	bilgeliğe sahip olmakla tanınırdı.

	 	 -	Olağanüstü bir 	ruha, bilgiye, sağduyuya sahiptir.

	Bu 	ifadeler Daniel’in iç varlığı veya ruhu ile ilgiliydi. 	Üzerindeki ruh Tanrı’nın Kutsal Ruhu’ndan başkası değildi. 	Kutsal Ruh imanlıya çok farklı bir kavrayış, dünyada 	bulunmayan bir anlayış sağlar. Her şeyden önce bu bilgelik 	Tanrı’nın derin yolları ile ilgili konularda görülür 	(1Ko.2:6-16). Yeşaya, Mesih’in üzerinde kalacak olan aynı 	yedili Ruhu şöyle tanımladı:

	 	Rab’bin Ruhu, bilgelik ve anlayış ruhu, 	öğüt ve güç ruhu, bilgi ve RAB korkusu ruhu… 	(Yşa.11:2)

	Mesih’in 	Ruhu her çağda bunu sağlamıştır. Elçilerin döneminde bazı 	kişiler imanla dolu “İstefanos’la 	çekişmeye başladılar. Ama İstefanos’un konuşmasındaki 	bilgeliğe ve Ruh’a karşı koyamadılar” 	(Elç.6:10). Onu ancak yalancı tanıklarla alt etmeyi becerdiler, 	tıpkı Daniel’i suçlamak isteyen bakanlar gibi (Dan.6:1-8).

	Üstelik 	kralın annesi Daniel’in düşleri 	yorumlama, bilmeceleri çözme, gizemleri açıklama yeteneği 	olduğunu söyledi. Bu ifade Daniel’in 	iç varlığından çok ona verilen özel bir yeteneği veya 	armağanı açıklar.

	5:13-16 Annesinin 	öğüdü uyarınca Kral Belşassar, Daniel’i çağırttı. 	Anlaşılan ya Belşassar’ın kendisi ya da babası Daniel’i 	yüksek mevkiinden indirmişti. Belşassar’ın hizmetinde olduğu 	halde (8:1, 27) kral onu pek tanımıyordu ve şölene davet 	etmemişti. Daniel artık yaşlıydı (yaklaşık 80 yaşında) ve 	belki de ben hâlâ ne yapıyorum burada diye düşünüyor 	olabilirdi. Ama Rab onu o an için koruyup saklamıştı. Kralın 	yanına getirildi.

	Belşassar 	kendisine getirilen yaşlı Daniel’i annesinin demin tanıttığı 	şekilde değil, Yahuda sürgünlerinden 	olan Daniel diye karşıladı. Belki 	de onu kıskanan diğer bilgeler ve bakanlar onu genç krala böyle 	tanıtmışlardı. Ama 5:22’den Belşassar’ın önceki olayların 	“hepsini bildiği halde 	alçakgönüllüğü benimsemediğini” 	biliyoruz. Daniel’i yalnızca kral 	atası olan Nebukadnessar’ın 	Yahuda’dan getirdiği, Yahuda 	sürgünlerinden biri olarak tanıması, 	kralın “Yeruşalim’deki Tanrı’yı” 	nasıl hor gördüğünün diğer bir göstergesiydi. Daniel’i 	saymak, onu bir bilge yerine koymak istememişti. Çünkü Daniel 	Tanrısı’nı temsil ediyordu. Rab öğrencilerine “Size 	doğrusunu söyleyeyim, benim gönderdiğim herhangi bir kimseyi 	kabul eden beni kabul etmiş olur. Beni kabul eden de beni göndereni 	kabul etmiş olur” (Yuh.13:20; bkz. 	Mat.25:45).

	Sonra 	kral, Daniel hakkında annesinden duymuş 	olduğu iki şeyi tekrarlayarak ondan 	yazıyı okuyup açıklamasını 	istedi:

	 	 -	Sende ilahların 	ruhu bulunduğunu, kavrayış, sağduyu ve olağanüstü bilgelikle 	donanmış olduğunu duydum.

	 	 -	Senin yorum 	yapabildiğini, gizemleri açıklayabildiğini duydum.

	Sonra 	kral diğer bilgelere vaat ettiği büyük ödülleri Daniel’e de 	vaat etti.





4) Daniel kralı azarlayarak yazıyı 	tercüme ediyor (5:17-28)


	5:17 Kral 	gerçekten bu adamı tanımıyor, onun saf yüreğini anlayamıyordu. 	Çünkü “Ruhsal kişi her konuda 	yargı yürütebilir, ama kimse onun hakkında yargı yürütemez” 	(1Ko.2:15). Daniel, tıpkı atası İbrahim’in yüz yıllar önce 	yaptığı gibi (Yar.14:22-23), kralın elinden bir şey almak 	istemediğini ifade etti. Musa (Say.16:15); Samuel (1Sa.12:3); 	Pavlus (Elç.20:33) gibi, Tanrı’nın gerçek kulları her türlü 	para sevgisinden, insansal şöhret ve nüfuz edinme hırsından 	uzak olmalıdır (1Ti.3:3; 1Pe.5:2).

	Ama 	genellikle insanlar bu ruhtan anlamaz. Nitekim “dünya 	(Gerçeğin Ruhu’nu) ne görür ne de tanır” 	(Yu.14:16-17). Aynı şekilde “dünya 	Baba’yı tanımadığı için bizi de tanımıyor” 	(1Yu.3:1).

	5:18-21 Yazıyı 	açıklamadan önce Daniel kral hakkında yargıda bulunarak onu 	azarladı. Önceki Babil kralının başına gelen üç aşamalı 	tecrübeyi dile getirdi. İlk olarak ona, Yüce 	Tanrı atan Nebukadnessar’a krallığı, büyüklüğü, yüceliği, 	görkemi verdi diye 	hatırlatarak 	o kralın büyüklüğünü gösterdi. 	Krallığın mirasçısı Belşassar ise bunu kazanmak için hiçbir 	şey yapmamıştı. Ondan sonra Nebukadnessar’ın nasıl gurura 	kapılıp saygısızlıkta direnince krallık tahtından 	indirildiğini hatırlattı. Belşassar 	hem aynı gurura kapılmış hem de bile bile bizzat Tanrı’ya 	hakaret etmişti. Son olarak Daniel, Tanrı’nın Nebukadnessar’ı 	nasıl terbiye etmiş olduğunu hatırlattı.

	5:22-24 Nebukadnessar’ın 	suçu büyüktü, ama Belşassar’ınki daha da büyüktü, çünkü 	bunların hepsini biliyordu! 	Gerçeği bilmek sorumluluk getirir (Mat.25:26-27; Rom.1:21, 28; 	2Pe.3:5; 2Se.1:7-8). Bu bilinç onun alçakgönüllülüğü 	benimsemesine neden olmalıydı. Bunun 	yerine Belşassar göğün 	Rab’bine karşı kendini yükseltti. 	Şölendeki davranışları da bunu kanıtladı. En önemlisi 	Rab’bin adına ve tapınağına 	hakaret ederken, görmeyen, duymayan, 	anlamayan… ilahları övdü.

	Daniel, 	Belşassar’ın reddettiği Tanrı’nın kimliğini şöyle dile 	getirdi: “Soluğunu 	elinde tutan, bütün yollarını gözeten Tanrı’yı ise 	yüceltmedin.” 	İşte bu yüzden 	onun alaya almış olduğu Tanrı yazıyı 	yazan eli gönderdi. Tanrı tanımaz 	Atinalılar’a Pavlus, yaşayan Tanrı’yı benzer sözlerle 	tanıttı:

	 	Dünyayı ve içindekilerin tümünü yaratan, 	yerin ve göğün Rabbi olan Tanrı… Herkese yaşam, soluk ve her 	şeyi veren… O’nda yaşıyor ve hareket ediyoruz; O’nda varız. 	(Elç.17:24-25, 	28).

	5:25-28 Ancak 	Tanrı alaya alınmaz. Son olarak Daniel duvarın sıvasında 	yazılan 	yazıyı 	krala açıkladı. Yazı yalnız üç sözcükten ibaretti, ama her 	biri suçlunun giyeceği hükmü duyuran hâkimin tokmağının sesi 	gibi dehşet vericiydi:

	 	Tanrı’nın sözü diri ve etkilidir, iki 	ağızlı kılıçtan daha keskindir. Canla ruhu, ilikle eklemleri 	birbirinden ayıracak kadar derinlere işler; yüreğin 	düşüncelerini, amaçlarını yargılar. Tanrı’nın görmediği 	hiçbir yaratık yoktur. Kendisine hesap vereceğimiz Tanrı’nın 	gözleri önünde her şey çıplak ve açıktır. (İbr.4:12-13)

	“MENE”: 	İlk sözcük “sayılmış” anlamına gelir. Tanrı, 	Belşassar’ın krallığının ve 	hayatının günlerini saydı ve ona 	son verdi. Artık zamanı dolmuş, 	günlerinin sayısı tamamlanmıştı. Bize gelince hangi birimiz 	“ömrünü bir anlık uzatabilir?” Bu bölümün ana 	derslerinden biri hayatın geçici olduğunun bilincine varmaktır. 	Günlerimiz Tanrı tarafından sayılıdır; biz de mezmur yazarı 	gibi şöyle dua etmeliyiz: “Günlerimizi 	saymayı bize öğret ki, bilgi dolu bir yürek edinelim” 	(Mez.90:12).

	 	Bildir bana ya RAB sonumu,

	 	Sayılı günlerimi;

	 	Bileyim ömrümün ne kadar kısa olduğunu!

	 	Yalnız bir karış ömür verdin bana,

	 	Hiç kalır hayatım senin önünde.

	 	Her insan bir soluktur sadece,

	 	En güçlü çağında bile. (Mez.39:4-5)

	“TEKEL”: 	İkinci sözcük “tartılmış” anlamına gelir. Tanrı 	terazisinde Belşassar’ı 	ve yaptıklarını tartmıştı, 	yani onu değerlendirmişti, fakat bu büyük kral eksik 	bulundu. İnsanlar birbirlerini belli 	konularda tartabilir ama insanların 	“yüreklerindeki amaçları” ancak 	Tanrı bilir (1Ko.4:3-5). Yalnızca Tanrı’nın tartısı eksiksiz 	bir şekilde doğru ve adildir. O büyük tartıya göre herkes 	Tanrı’nın yüceliğinden yoksundur.

	 	İnsan her yaptığını temiz sanır,

ama 	niyetlerini tartan RAB’dir. 	(Özd.16:2).

	 	İnsanlar yalnızca bir soluktur,

	 	İnsanoğlu ise bir yalan;

	 	Tartılınca bir hiçtirler,

	 	Hepsi birlikte bir soluktan daha hafif. 	(Mez.62:9)

	Bu 	nedenle hiç kimse kendi iyiliğine güvenmesin, ancak günahlarından 	tövbe edip, tanrısızları aklayan Tanrı’ya iman ederek O’nun 	Mesih’te açıkladığı lütfa sığınsın.

	“PERES”: 	“Bölünmüş” anlamına gelmekle birlikte “Persler” 	sözcüğünü de çağrıştırır. Artık, heykelin‚ altından 	başının uçurulma zamanı gelmişti (2:37-39). Babil Krallığı 	Tanrı tarafından ikiye bölündü, 	orduları şehrin surlarını kuşatan müttefik güçlere, 	Medler’le Persler’e verildi. 	Böylece “bütün dünyayı 	yargılayan” Tanrı (Yar.18:25), 	Kral Belşassar’a ve ülkesine 	hüküm giydirdi. Biz de “dirilerle 	ölüleri yargılayacak olan Mesih İsa’ya” 	inananlar olarak unutmayalım ki “bedende 	yaşarken gerek iyi gerek kötü, yaptıklarımızın karşılığını 	almak için her birimizin Mesih’in yargı kürsüsü önüne 	çıkmak zorundayız” ve “her 	birimiz kendi adına Tanrı’ya hesap verecektir” (2Ti.4:1; 	2Ko.5:10; Rom.14:12). Daniel gibi, “Rab’den 	korkmanın ne demek olduğunu bildiğimizden insanları ikna etmeye 	çalışalım” 	(2Ko.5:11).

	 	Kimseyi kayırmadan, kişiyi yaptıklarına 	bakarak yargılayan Tanrı’yı Baba diye çağırdığınıza 	göre, gurbeti andıran bu dünyadaki zamanınızı Tanrı 	korkusuyla geçirin. 	(1Pe.1:17)





5) Daniel onurlandırılıyor, 	Belşassar öldürülüyor (5:29-31)


	Herkes 	için ve her ülke için bir son gece vardır. Kral verdiği son 	sözü tutarak Daniel’e 	vaat ettiği ödülü verdi. Onu ülkede 	üçüncü önder ilan etti. Babil’e 	zincirlerde getirilen alçak “Yahuda 	sürgünlerinden olan” Daniel’in, 	Babil İmparatorluğu’nun son gecesinde boynuna 	altın zincir takılarak en yüksek 	önderi ilan edilmesi ne kadar ilginç, değil mi? Büyük, övüngen 	krallar Nebukadnessar ve Belşassar tarihe karışırken, mütevazı 	Tanrı adamı sarayda göksel krallığının büyükelçisi olarak 	hizmet etmeye devam etti.

	Duvarın 	sıvası üzerine yazılan sözler o 	gece yerine geldi. Pers kralı 	Koreş’in becerekli komutanı (Ugbaru), Babil kentinin ortasından 	geçen Fırat ırmağının sularını eski bir kanala çevirerek 	seviyesini surlardaki su kapılarının çok altına indirdi. 	Karanlık gecede gizlenen Pers askerleri nehir yatağını izleyerek 	kente girdiler ve karşı koyulmadan krallığı 	ele geçirdiler.21 	Büyük Koreş’in, temsilcisi olmak üzere atadığı Gobryas 	(veya Gubaru) adlı muzaffer Medli 	kral “Darius”22 	Babil’in tahtına oturdu. İlk 	buyruğu doğrultusunda Kildan23 	Kralı Belşassar 	öldürüldü. 	Böylece büyük tarihsel Babil İmparatorluğu sona ermiş oldu. 	Ancak Babil’in ruhu Mesih’in ikinci gelişine kadar etkinliğine 	devam edecektir (bkz. Va.17-18).





	II) DANİEL MED-PERS KRALLIĞI ALTINDA


	 A) 	Daniel’in imanı ikinci kez sınanıyor (6:1-28)


	Daniel 	kitapçığının ikinci ana bölümüne başlarken girişte 	değindiğimiz düzene tekrar bakalım. 1. bölümde Daniel’in 	imanı Babil kralının yönetimi altında sınanmıştı. Genç 	olmasına rağmen Daniel kralın güzel yemekleriyle kendini 	kirletmemeye kararlıydı (1:8). Doğruluktan ödün vermediği için 	Tanrı onu takdir etmişti. Şimdi ise tahta geçen Med-Pers Kralı 	Darius’un yönetimi altında imanı tekrar sınanacaktı. Göklerin 	Tanrısı’na sadık bir tanık olduğu şiddetli denemede 	kanıtlanacaktı.





1) Daniel’e karşı suikast 	(komplo) hazırlanıyor (6:1-9)


	6:1-3 Yeni 	Med-Pers yönetimi kurulurken Daniel korundu ve hatta kral 	tarafından bütün Babil ülkesi 	üzerine atanan 	üç bakan 	arasında yer aldı. İki krallık arasında bir nevi köprü 	oluşturdu. Önceki efendilerine yıllarca sadakatle hizmet eden 	yaşlı sürgünün erdemleri gözle görülür nitelikteydi. Yeni 	kral ona güven duydu.

	 	Daniel her türlü putperest pisliğin bulunduğu bir ortamda 	yaşarken kendisi o pislikten etkilenmemişti. Tam tersine 	başkalarını olumlu yönde etkilemişti. Ne mutlu kendini böylece 	temiz tutabilen kişiye!

	 	Baba Tanrı’nın gözünde temiz ve kusursuz 	dindarlık, kişinin… kendini dünyanın lekelemesinden 	korumasıdır. (Yak. 1:27)

	 	Aslında ne Daniel ne de herhangi bir imanlı kendini dünyanın 	lekelemesinden koruyacak güçte değildir, ancak kendisinde 	bulunan olağanüstü ruh (Kutsal Ruh) onu güçlendirip 	kutsallaştırır (bkz 4:8, 9; 5:11, 12, 14). Ruh’un yardımıyla 	Daniel öbür bakanlarla satraplardan üstün oldu. Görülüyor 	ki Daniel’in öncelikle hizmet ettiği Göklerin Tanrısı, onu 	“düşmekten alıkoyacak, büyük sevinç içinde lekesiz 	olarak yüce huzuruna çıkaracak güçtedir” (Yah.24). Böyle 	sıkıntı dolu ortamlarda yaşayan kutsallara Rab’bin sözü 	şöyle der:

	 	Kendisini hoşnut edeni hem istemeniz hem de 	yapmanız için sizde etkin olan Tanrı’dır. Her şeyi 	söylenmeden ve çekişmeden yapın ki, yaşam sözüne sımsıkı 	sarılarak aralarında evrendeki yıldızlar gibi parladığınız 	bu eğri ve sapık kuşağın ortasında kusursuz ve saf, Tanrı’nın 	lekesiz çocukları olasınız. 	(Fil.2:13-16)

	6:4-5 Bu 	arada birçok suikastı körükleyen kıskançlık 	canavarı başını gösterdi. Öbür 	putperest bakanlarla 	satraplar imanlı Daniel’i 	kıskandılar ve onu suçlamak için 	fırsat kollamaya başladılar. 	Kıskançlık kişiyi başkalarındaki yanlışlığı aramaya ve 	onları haksız yere suçlamaya itebilir. Kendimize dikkat edelim, 	Tanrı’nın halkı kıskançlığa bağışık değildir. Örneğin, 	İsa’yı çarmıha gerdiren Yahudi önderlerin yüreklerini 	kemiren de aynı hastalıktı: “İsa’yı 	kıskançlıktan ötürü (Pilatus’a) teslim ettikler” 	(Mat.27:18). İncil, Mesih 	inanlılarını benliğin bu gizli işi konusunda sık sık 	uyarmaktadır (Gal.5:21; 1Ti.6:4; Tit.3:3).

	 	Bu nedenle her kötülüğü, hileyi, 	ikiyüzlülüğü, kıskançlığı ve bütün iftiraları 	üzerinizden sıyırıp atın. 	(1Pe.2:1)

	Fakat 	Daniel’de “ne suçlanacak bir 	yanını, ne de bir yanlışını bulamadılar. Çünkü Daniel 	güvenilir biriydi.” Yaşantımız 	doğrulukla dolu olmalıdır:

	 	Vicdanınızı temiz tutun. Öyle ki, Mesih’e 	ait olarak sürdürdüğünüz olumlu yaşamı kınayanlar size 	ettikleri iftiradan utansınlar. İyilik edip acı çekmek –eğer 	Tanrı’nın isteği buysa– kötülük yapıp acı çekmekten 	daha iyidir. (1Pe.3:16-17)

	Daniel’i 	düşürme yolunu arayanlar şunu kabullendiler: Tanrısı’nın 	Yasası’yla ilgili bir konuda suçlayamazsak, bir suçlama nedeni 	bulamayacağız. Ne harika bir itiraf! 	Aynı şekilde İsa’yı suçlayabilmek için “kendisine 	karşı yalancı tanıklar” aradılar 	(Mat.26:59). Bizi araştıran yetkililer de, Pilatus gibi, “Bu 	adamda hiçbir suç görmüyorum” 	demek zorunda kalsınlar (Luk.23:4).

	6:6-9 Bunu 	anlayınca adamlar, kötü bir amaçta anlaşıp hep 	birlikte krala gittiler. Krala yağ 	çekerek görünürde ülkeyi onun önderliğinde birleştireceği 	zorlu bir yasa çıkarmasını 	istediler. Ülkenin 	bütün bakanları… anlaştık 	diyerek Daniel’i anlaşmaya dahil ettiler ve kralın 	kuşkulanmasını önlediler. Bu yeni yasa kralı bir ilah yerine 	koyacaktı. İmparatorluğun bütün halkları yalnız ona secde 	edip dua edecekti.

	3. 	bölümde de gördüğümüz gibi Daniel’in üç imanlı arkadaşı, 	kralın savurmuş olduğu kim 	tapınmazsa kızgın fırına 	atılacak 	şeklindeki tehdide hiç aldırmadılar, ona “kendisine 	kulluk ettiğimiz Tanrı… bizi kurtarmazsa bile ey kral, bil ki, 	ilahlarına kulluk etmeyiz ya da dikmiş olduğun altın heykele 	tapmayız” diye cesur bir tanıklık 	verdiler (3:18). Bu kez yayınlanan yeni yasa 	ve ilişiğindeki tehdit şöyleydi: Kim 	otuz gün içinde kraldan 	başka bir insana ya da ilaha dua 	ederse aslan çukuruna atılsın. 	Bu buyruk, “yapacaksın, yoksa…” şeklinde değil de, 	“yapmayacaksın, yoksa…” diye Tanrı’nın buyruklarını 	hiçe sayıyordu. Biz de bir gün böyle bir yasakla 	karşılaşabiliriz. O zaman ne yapacağız? Tanrı’ya dua etmeye 	ve tapınmaya devam edecek miyiz?





2) Daniel dua ederken yakalanıyor, 	aslanlara atılıyor

(6:10-17)


	6:10 Kral 	Süleyman, tapınağı Tanrı’nın hizmetine adarken, daha sonra 	sürgüne gidecek olan halk için şöyle dua etmişti:

	 	Sana karşı günah işlediklerinde ‑ 	günah işlemeyen tek kişi yoktur ‑ sen öfkelenip onları 	yakın ya da uzak bir ülkeye tutsak olarak götürecek 	düşmanlarının eline teslim edersen, onlar da tutsak oldukları 	ülkede pişmanlık duyup günahlarından döner, ‘Günah işledik, 	yoldan sapıp kötülük yaptık’ diyerek sana yakarırlarsa, 	tutsak oldukları ülkede candan ve yürekten sana dönerlerse, 	atalarına verdiğin ülkelerine, seçtiğin 	kente ve adına yaptırdığım tapınağına yönelip dua 	ederlerse, göklerden, oturduğun yerden 	dualarına, yakarışlarına kulak ver, onları 	kurtar.

(1Kr.8:46-49)

	İşte 	bu sözleri iyi bilen Daniel, her gün 	üç kez dua etmeyi sürekli bir 	alışkanlık edinmişti. Yeruşalim 	yönüne bakan açık tuttuğu 	pencereleri 	önünde diz çöküp dua eder, 	Tanrısı’na övgüler sunardı. 	Bizim yaşadığımız dönemde yeryüzünde kutsal bir yer yoktur 	(Yuh.4:21-24). Ama Daniel, o dönemde tek kutsal yer olan 	Yeruşalim’e yönelerek dua ediyordu. Daniel yeni yasanın 	imzalandığını ve başına 	geleceklerini bilerek tereddüt etmeden Tanrı’nın sözünü 	dinlemeye devam etti. Gizlice dua etmesi mümkündü, ama o hiçbir 	oyuna başvurmadı. Tanrı’ya sımsıkı bağlanmayı tercih etti. 	Yalnızca ruhsal silahlarını kullandı.

	Tanrı’nın 	kulları sürekli dua etme, Tanrı Sözü’nü okuma ve benzer 	alışkanlıkları edinmelidir. Bu bir ruhsal antrenman gibidir: 	“Kendini Tanrı yolunda eğit” 	(1Ti.4:7). Disiplinli bir yaşama sahip 	değilsek, günaha karşı verdiğimiz mücadelede yenilmeye 	mahkûmuz.

	 	Yaşamın içinden geçerek O’nun 	ardından sonsuzluğa yöneliyorum; Tanrı’nın benzeyişinde 	yaratılmıştım. Ama bu benzeyiş bozulduğundan, Tanrı’nın 	Sözü’nde kalmayı, tapınmayı ve derin düşünmeyi öğrenmem 	gerek. Yüzeysellik çağımızın lanetidir. Başlıca ruhsal 	sorunumuz, anında doyuma ulaşma öğretisidir. Günümüzün 	gereksinimi, zeki ya da armağanlı kişiler değil, derin 	kişilerdir. Ruhsal yaşamın klasik disiplini, bizleri yüzeysel 	yaşamdan alarak daha derinlere çağırmaktadır.24

	Dua 	konusunda bedenin durumu en önemli faktör değil ve Tanrı’nın 	Sözünde herhangi bir kural yoktur. Ancak diz 	çökerek dua etmek en sık görülen 	örnektir (Luk.22:41; Elç.7:60; 9:40; 20:36; 21:5). Üç genç 	heykele secde etmemekte kararlıydılar. Daniel de Tanrı’ya secde 	etmekte kararlıydı.

	6:11-15 Başka 	zamanlarda birbirlerine ters düşen insanlar, Tanrı’nın halkına 	karşı düşman olurken uyuşmakta zorluk çekmezler: Daniel’e 	tuzak kuran adamlar hep birlikte oraya gittiler, 	ve 	bekledikleri gibi Daniel’i 	dua edip yalvarırken gördüler. 	Durumu hemen krala 	bildirerek, Daniel seni de imzaladığın 	yasayı da saymıyor diye Daniel’i 	suçladılar.

	Tuzağa 	düşürüldüğünü anlayan kral çok 	üzüldü, Daniel’I kurtarmayı kafasına koydu. Onu kurtarmak 	için güneş batıncaya dek uğraştı. 	Ama kurnaz bakanlar Medler’le 	Persler’in yönetim sistemine göre 	kralın koyduğu yasanın ya da yasağın 	değiştirilemeyeceğini hatırlatarak 	ona bir çıkış yolu bırakmadılar. Burada Babil’in yönetim 	sisteminden farklı bir sistem görülmektedir (bkz. s. ??????).

	6:16-17 Kral 	Daniel’i, sürekli kulluk ettiği 	kendi Tanrı’sına emanet etmekten başka bir şey yapamazdı, 	Daniel’in aslan çukuruna atılmasını 	buyurdu.

	Daniel 	resmi formalitelerle ölüme mahkûm edildi. Çukurun ağzına bir 	taş konuldu. Kral hem kendi mühür yüzüğüyle hem de 	görevlilerin mühür yüzüğüyle taşı mühürledi. Bu büyük 	resmi önlemler Daniel ile ilgili hiçbir şey değiştirilmesin 	diye alınıyordu. Medler’in ve Persler’in yasaları insanlar 	tarafından değiştirilemezdi. Bu durum aciz insanların Mesih’in 	gömüldüğü “mezarın girişine 	büyük bir taş yuvarladıklarını” 	ve “taşı mühürleyip mezarı 	güvenlik altına aldıklarını” 	hatırlatıyor (Mat.27:60, 66). Ayrıca, “kıskançlıkla 	dolan başkâhinle” yandaşlarının 	elçileri yakalatıp hapishaneye attırmalarını (Elç.5:17-22) ve 	Kral Hirodes’in Petrus’u nasıl yakalattığını da 	anımsıyoruz:.

	 	Petrus’u tutuklatıp hapse attırdı ve dörder kişilik dört 	takım askerin gözetimine teslim etti… Petrus… çift zincirle 	bağlı olarak iki askerin arasında uyuyordu. Kapıda duran 	nöbetçiler de zindanın güvenliğini sağlıyordu.

	Bunların 	hepsi kendilerini diri Tanrı’ya karşı savaşır durumda 	buldular ve bütün önlemleri boşa çıktı. Tanrı, meleğini 	gönderip hepsini serbest bıraktı. Mesih’in ölüme tutsak 	kalması gibi, Daniel’in de o çukurda kalması olanaksızdı! 	Çünkü Tanrı onunla birlikteydi.





3) Daniel korunuyor, düşmanları 	aslanlara atılıyor

(6:18-24).


	6:18-20 Daniel’i 	gerçekten doğru sayan kral 	uykusuz, eğlencesiz bir gece geçirdi. 	Sabahleyen erkenden aslan çukuruna 	gitti. Umutsuzca, üzgün 	bir sesle haykırarak Daniel’e 	saygın bir sıfatla seslendi: Yaşayan 	Tanrı’nın kulu… Kendi ilahları 	bazı şeyleri yapabilirken bazı şeyleri yapamıyorlardı. Kral, 	Tanrı’yı onlara benzeterek “Tanrın 	seni aslanlardan kurtarabildi mi?” 	diye haydırdı.

	6:21-22 Tabii 	ki gücü her şeye yeten Tanrı kulunu kurtaracak güçteydi. Yeter 	ki kişi O’nun iyi ve yetkin isteğine göre yaşasın (bkz. 	3:17-18). Daniel’in O’nu Tanrım 	diye tanıtması bize birçok şey ifade eder.

	Tanrı 	Daniel’i nasıl kurtardı? Meleğini 	gönderip aslanların ağzını kapadı. 	Melekler Tanrı’nın halkını koruma göreviyle yükümlüdürler 	(Mez.34:7; 91:11; İbr.1:14). Tanrı Daniel’i neden kurtardı? 	Daniel bunu, çünkü Tanrı’nın 	önünde suçsuz bulundum sözleriyle 	açıkladı.

	6:23 Daniel 	sevinçli kralın buyruğu 	uyarınca hiç zarar görmeden hemen çukurdan 	çıkarıldı. Tersine, geçirdiği 	büyük iman denemesinden ruhsal yönden çok güçlenmiş olarak 	çıktı. Bu ayette Tanrı’nın, kulunu neden kurtardığını 	açıklayan anahtar bir sözcük var: Çünkü 	Tanrısı’na güvenmişti. “İman 	sayesinde aslanların ağızlarını kapadı” 	(İbr.11:33).

	6:24 Daniel’i 	haksız yere suçlayan adamlar, aileleriyle birlikte aslanlara 	atılarak öldürüldüler. Daniel adamların 	karıları, çocuklarıyla birlikte böyle 	ölmelerini istemezdi, çünkü Tanrı’nın Yasasına göre, “Ne 	babalar çocuklarının günahından ötürü öldürülecek, ne de 	çocuklar babalarının. Herkes kendi günahı için öldürülecek” 	(Yas.24:16). Ama Persler’in böyle bir yasası yoktu. Sonuçta Rab 	diyor ki, “Öç benimdir, ben 	karşılık vereceğim” (Rom.12:19; 	Yas.32:35).





4) Kral Darius, Tanrı’nın 	krallığını ilan ediyor (6:25-28).


	6:25-27 Kral 	egemenliğinin her yerinde yaşayan 	bütün halklara bir buyruk verdi: 	Herkesin 	Daniel’in Tanrısı’ndan korkup 	titremesini buyuruyorum.

	Darius, 	belirtiler ve şaşılası işler yapan 	ve Daniel’i 	aslanların pençesinden kurtaran Tanrı’yı 	üç ana nitelikte tanıttı:

	1) 	Yaşayan Tanrı 	- elle yapılan ilahlar gibi değil.

	2) 	Sonsuza dek egemen 	- insanların krallıkları gibi değil.

	3) 	Gökte de yerde de kurtaran 	- hiçbir yönden sınırlı değil.

	6:28 Daniel 	son bir kez daha onurlandırıldı. Darius’un 	ve Persli Koreş’in krallığı dönemi 	ifadesi onların, aynı zamanda krallık ettiklerini gösterir. 	Darius, Koreş’in yetkisi altında hüküm sürüyordu.

	Kitabın 	ilk altı bölümünde vurgulanan büyük gerçek Tanrı’nın her 	şeye tek egemen olduğudur. Krallar sonunda bunu itiraf etmek 	zorunda kalıyorlar. Temsilcisi olarak gördükleri Daniel’i 	ödüllendirerek de Tanrı’nın egemenliğini kabul ediyorlar. 	Böylece Yeşaya peygamber aracılığıyla bildirilen şu söz 	kısmen yerine geliyordu:

	 	Ey dünyanın dört bucağındakiler,

Bana 	dönün, kurtulursunuz.

Çünkü Tanrı benim, başkası yok.

Kendi üzerime ant içtim,

Ağzımdan çıkan söz doğrudur, 	boşa çıkmaz:

Her diz önümde çökecek,

Her dil bana ant 	içecek. (Yşa.45:22-23)





A) Daniel birinci 	düşü görüyor (7:1-28)


	İncil 	yazarları, Daniel kitapçığının en çok bu bölümünden 	aktarma yaparlar. Başta yaptığımız girişte açıklandığı 	gibi, Mesih’in kendisi için en çok kullandığı “İnsanoğlu” 	unvanının kaynağı 7:13’te bulunmaktadır. Bu terimin kullanımı 	Vahiy kitapçığıyla çok bağlantılıdır. Gökte tahtların 	kurulduğu mahkeme sahnesi Vahiy 4-5’in temelidir. Saygısızca 	söz söyleyen “canavar” Vahiy 13’te daha ayrıntılı 	açıklanır.

	Daniel’in 	7. ve 8. bölümleri bir hayvanat bahçesine benzer! Bir sürü 	simgesel canlı yaratık ve canavar sırayla yer alır: Aslan, ayı, 	pars, koç ve teke. Bunlar İsrail ve özellikle Yeruşalim üzerinde 	egemenlik sürecek birer krallığı simgelemektedirler. 2. 	bölümdeki görümde olduğu gibi bu görümler de diğer (Yahudi 	olmayan) ulusların krallıklarının geleceğini önceden 	açıklamaktadır. Daha doğrusu, burada bildirilen olaylar diğer 	ulusların, Yeruşalim’in ilk yıkılışından Mesih’in ikinci 	gelişine kadar İsrail’le bağlantılı tarihlerini içermektedir.

	Bölümün 	ilk 14 ayeti düşü aktarır. 15-28 ayetleri ise meleğin verdiği 	yorumu kaydetmiştir.





1) Dört Yaratık ve birbirini 	izleyen krallıklar (7:1-8)


	7:1 Daniel 	bu düşü, 	Babil Kralı Belşassar’ın krallığının birinci yılında 	gördü. Archer’e göre bu tarih 	yaklaşık İ.Ö. 555 yılına denk gelir.25 	Aslında yaşlı peygamberin yataktağında 	yatarken gördüğü tek bir görüm 	değil, bir düş ve görümlerdi. 	Yazıya geçirilen bu bölümdeki ayetler, düşün 	özeti veya “bu şeylerin tümü”dür. 	Kutsal Yazılar’ın esinlenme sürecinde sürekli izlenen yol 	budur. Kutsal tarihin birçok olayında olduğu gibi burada da 	Tanrı’nın Ruhu peygambere veya elçiye olup biten her şeyi 	değil, yalnız kendi ilahi amaçları için gerekli olan 	ayrıntıları kaydettirir.

	Babil 	İmparatorluğu’nun tahtına yeni bir kral geçer. Yatakta 	yatan yaşlı Daniel, bu tanrıtanımaz, 	cani krallar ve onların krallıkları daha ne kadar Tanrı’nın 	halkı üzerinde hüküm sürecek diye derin derin düşünüyor 	olabilirdi. Kral Nebukadnessar’ın yıllar önce gördüğü düşte 	bildirilen Ulu Tanrı’nın sonsuz krallığı nasıl kurulacaktır 	(bkz. 2:44)? Tanrı kuluna, Nebukadnessar’ın düşünü 	açıklayan, ona paralel bir düş aracılığıyla bu sorulara bazı 	yanıtlar getirir.

	7:2-3 Daniel 	önce göğün dört rüzgârı 	tarafından saldırılan 	denizden birbirinden farklı dört 	büyük yaratığın çıktığını gördü. 	Kutsal Yazılar’da “deniz” genellikle kirli ve çalkantılı 	insanlığın bütününü temsil etmektedir (bkz. Yşa.57:20). Dört 	rüzgâr ise tarih boyunca tanrısız 	ulusların maruz kaldığı Tanrı’nın yargılarını resmeder 	(bkz. Va.7:1; 9:15). Vahiy 13:1’de Mesih Karşıtı diye 	adlandırılan “canavar” 	yine denizden 	çıkacaktır. Görüm Tanrı ve halkına karşı art arda 	başkaldıran dünya krallıklarının tarihini ve sonunu 	bildirmektedir. Buradaki dört yaratık 2. bölümdeki heykelin dört 	kısmına şöyle uyuyor:

	 	 1.	altından 	Baş	Kanatlı Aslan

	 	 2.	gümüşten 	Göğüs ve kollar	Ayı

	 	 3.	bronzdan Karın 	ve kalçalar	Leopar/dört 	baş

	 	 4.	demirden 	Bacaklar; 	Korkunç Canavar

	 		kil ve demirden 	ayaklar	On boynuz ve bir boynuz

	Demek 	ki bu büyük krallıkların hepsi kocaman bir heykel veya putun 	birer parçasından başka bir şey olmamakla birlikte, yırtıcı 	hayvanlar gibi insanlıktan uzak, birer yaratık gibidirler. Yalnız 	Tanrı’nın krallığı kurulunca “İnsanoğluna 	benzer birinin” önderliği ortaya 	çıkacaktır. Başka bir deyişle uluslar, özlemle beklenen gerçek 	insanlığa yalnız ikinci Adem olan Mesih’in hüküm sürdüğü 	dönemde kavuşacaklardır.

	7:4 Kartal 	kanatlı aslan Babil İmparatorluğu’nu 	temsil etmektedir. Aslan Nebukadnessar’ın zamanındaki krallığın 	simgesiydi. Kanatların koparılması 	Nebukadnessar’ın Tanrı tarafından alçaltılması, ona 	bir insan yüreğinin verilmesi 	ise kralın Tanrı’ya dönüp kendine gelmesini simgeler 	(4:33-37).

	7:5 Peygamberin 	gördüğü ikinci yaratık 	hantal bir ayıya benziyordu. 	Bu yaratık birleşmiş Med-Pers İmparatorluğu’nu resmeder. Bir 	yanını doğrultuyor olması 	Persler’in Medler’den daha büyük ve üstün olmasını 	gösterirken, dişleri arasındaki üç 	kaburga kemiği onların fehtettiği 	üç büyük krallığı resmeder: İ.Ö. 546’da Lidya Krallığı, 	İ.Ö. 539’da Babil Krallığı ve İ.Ö. 525’te Mısır 	Krallığı.26 	Onun vahşi başarılarına Tanrı’nın izin verdiğini “haydi, 	kalk, yiyebildiğin kadar et ye!” 	sözlerinden anlayabiliriz.

	7:6 Üçüncü 	yaratık dört kuş kanadı olan 	bir parsa (leopara) 	beziyordu. 	Güçlü ve büyük hızla ilerleyen Büyük İskender’in krallığı 	bu yaratıkla simgelenmektedir. O’nun İ.Ö. 323’teki ölümünden 	sonra krallığı parçalanıp dört komutanının yönetiminde 	bölündü: Yunanistan ve Makedonya: Kassander’in 	devleti, Trakya ile Anadolu: 	Lusimakos’un devleti, 	Mısır ve Filistin toprakları: Ptolemayos’un 	devleti ve Asya: Selukos’un 	devleti.

	7:7 Önceki 	yaratıklara benzemeyen dördüncü 	yaratık Roma İmparatorluğu’nu 	simgelemektedir. Doğada bilinmeyen büyük 	demir dişleri olan bu yaratık 	öncekilerden çok daha kalıcı, çok 	daha güçlü 	olacaktı. Askeri ve sömürü gücü karşı konulmaz olacaktı. 	Diğer krallıklardan artakalanı 	ayakları altında çiğniyordu. 	Roma İmparatorluğu siyasal, hukuksal, örgütsel ve askeri 	yönlerden çok güçlü ve kalıcı bir yönetim olacaktı. On 	boynuzu heykelin ayak parmaklarına 	uyar; eski Roma’nın son günlerdeki on devletten oluşan 	birleşmiş halini göstermektedir.

	Peki 	Roma’dan sonra ortaya çıkan büyük krallıklar bu görümlerde 	neden yer almıyorlar? Örneğin Bizans, Selçuklu, Moğol, Osmanlı 	İmparatorlukları. Bunun cevabı Kutsal Kitap peygamberliği, 	İsrail ve özellikle Yeruşalim’le ile ilgilidir. Yeruşalim’in 	İ.S. 70 yılında Romalılar tarafından yıkılmasıyla 	İsrailliler’in eline tekrar geçmesi arasında kalan dönem bir 	parentez gibidir. Bu uzun, belirsiz dönemde Mesih’in bildirdiği 	gibi “Yeruşalim, öteki ulusların 	dönemleri tamamlanıncaya dek onların ayakları altında 	çiğnenecektir” (Luk.21:24). 	Yukarıda sözedilen diğer bütün krallıklar bu ayetin geniş 	kapsamında yer alıyorlar.

	7:8 On 	boynuzun arasından daha küçük başka 	bir boynuz çıktı. Bu “boynuz” 	son “canavar” olan Mesih Karşıtı’nı simgelemektedir. İlk 	boynuzlardan üçünün onun önünden sökülmesi 	bu on kral veya krallıkların eşzamanlı var olduklarını 	gösteriyor. Başka bir deyişle, burada, birbirini izleyen on kral 	söz konusu değildir.

	Muzaffer 	küçük boynuzun insan gözü gibi 	gözleri, böbürlenen 	bir ağzı vardı. 	Bu küfürbaz, kibirli önder, özellikle Tanrı’ya ve O’nun 	halkına karşı gelecektir. 2.Selanikliler 2:3-10’da bu acımasız 	diktatörün ortaya çıkışı şöyle tanımlanmaktadır:

	 	Hiç kimse hiçbir şekilde sizi aldatmasın. Çünkü… 	mahvolacak olan o yasa tanımaz adam ortaya çıkmadıkça o gün 	gelmeyecektir. Bu adam, tanrı diye anılan ya da tapılan her şeye 	karşı gelerek kendini hepsinden yüce gösterecek, hatta kendisini 	Tanrı ilan ederek Tanrı’nın Tapınağı’nda oturacaktır. 	…Sonra yasa tanımaz adam ortaya çıkacak. Rab İsa onu ağzının 	soluğuyla öldürecek, gelişinin görkemiyle yok edecek. Yasa 	tanımaz adam, her türlü mucizede, yanıltıcı belirtilerle 	harikalarda ve mahvolanları aldatan her türlü kötülükte 	sergilenen Şeytan’ın etkinliğiyle gelecek.

	Tanrı’nın 	halkından geriye kalanlara karşı çıkan bu “küçük 	boynuz” (7:8, 24-25), Daniel 	kitapçığında ayrıca “önder” 	(9:26b-27) ya da “tanrıların 	Tanrısı’na karşı duyulmamış sözler söyleyecek” 	olan bencil bir “kral” 	diye tanımlanır (8:23-26; 11:36 - 12:1). Yine küçük 	boynuz olarak tanımlanan ve son yasa tanımaz adamın bir öncüsü 	olan Yunan generali Antiokus, İ.Ö. 168-165’te Yeruşalim’deki 	tapınağı yok edecekti (8:9-14; 11:21-35). Ancak Şeytan’ın 	bizzat içine gireceği adam, Şeytan’a ait soyun doruk noktası 	olarak (Yar.3:15; 1Yu.2:18) en son ve en korkunç “Mesih 	Karşıtı” olarak karşımıza 	çıkacaktır.

	Aşağıdaki çizelgede 	2. ve 7. bölümdeki görümleri ve yorumlarını şöyle 	özetleyebiliriz:

	 		 		 		 		 			 				 				DEV HEYKEL VE ONU YOK EDEN TAŞ 				(2:31-35)

			 			 				 				4 YARATIK VE İNSANOĞLU

(7:1-14)

			 			 				 				YORUM

				(2:36-45; 				7:15-28)



		 			 				 				1. Baş 				altından

			 			 				 				Kanatlı Aslan

			 			 				 				Babil 				İmparatorluğu



		 			 				 				2. Göğüs 				ve kollar 				gümüşten

			 			 				 				Ayı 				(8:20’de bir Koç)

			 			 				 				Medler’le Perslerin 				İmparatorluğu



		 			 				 				3. Karın 				ve kalçalar 				bronzdan

			 			 				 				Leopar/dört 				baş

				 				(8:21-22’de bir Keçi)

			 			 				 				Büyük İskenderin Yunan 				İmparatorluğu ve kendisinden sonra gelen dört komutan



		 			 				 				4. Bacaklar 				demirden; ayaklar 				kil ve demirden

			 			 				 				Korkunç Canavar; 				On boynuz

				ve bir 				boynuz

			 			 				 				Roma İmparatorluğu, 				Roma’dan çıkan Birleşmiş krallık, Mesih Karşıtı



		 			 				 				5.Göksel Taş’ın 				heykeli parçalayıp, bütün dünyayı doldurması

			 			 				 				Günleri Eski Olan tarafından 				İnsanoğlu’na 				sonsuz bir krallık veriliyor

			 			 				 				Dünya üzerine krallık almak ve 				yaratığı yok etmek için güçle gelen İsa 				Mesih





2) Egemenliği alan İnsanoğlu ve 	Tanrı’nın Krallığı (7:9-14)


	Bu 	ayetler Eski Antlaşma önbildirileri arasında en önemlilerinden 	sayılır. Dünya krallığının sona ermesi, Mesih’in ikinci 	gelişi ve Tanrı’nın Egemenliği’nin kurulması ile ilgili 	büyük gerçekler net bir şekilde açıklanmaktadır. Bu ayetler 	ile Vahiy 4-20 arasında yakın bir uyum görülmektedir.

	7:9-10 Sahne 	göklerde. Tanrı’nın tahtı ile birlikte tahtlar 	kuruldu. Vahiy 4:4’te aynı sahneyi 	görmekteyiz: Tanrı’nın oturduğu 	“tahtın çevresinde yirmi dört ayrı taht vardı.” 	Aslında bu bir mahkemedir: Eskiden 	beri var Olan Tanrı yargıç olarak 	yerine oturdu… 	Mahkeme kuruldu, 	yeryüzünde yapılanları kaydeden kitaplar 	açıldı. Yargıcın bembeyaz 	giysileri 	ve başındaki saçları, 	kutsallığı ve yanılmaz doğruluğunu göstermektedir.

	Gelecek 	gazap ve yargı kızgın ateşe benzetilmektedir: Tahtı 	alev alev, tekerlekleri kızgın ateş gibiydi. 	Tahtının önünden ateşten bir ırmak 	çıkıp akıyordu. Bu korkunç gazap 	günaha ve her türlü haksızlığa karşıdır. Bu tahtlar 	kurulduğu zaman “haksızlıkla 	gerçeğe engel olan insanların bütün tanrısızlığına ve 	haksızlığına karşı… Tanrı’nın adil yargısının 	açıklanacağı gazap günü” 	başlamak üzere olacaktır (Rom.1:18; 2:5).

	Sayısız 	melekler O’na hizmet ediyordu. 	Melekler Tanrı’nın hükümlerini uygulamak için hazır 	beklemektedirler.

	7:11-12 Övüngen 	küçük boynuz 	veya yaratık 	(canavar), Tanrı’ya meydan okurcasına 	saygısızca sözler söylemeye devam eder, ama sonunda öldürülür, 	bedeni kızgın ateşe atılır, yok 	olur (bkz. Va.19:19-20). Aynı şekilde 	öbür yaratıkların egemenlikleri 	ellerinden alınır. 	Babil, Med-Pers, Yunan ve dünyanın diğer bütün krallıkları 	sona ermiştir veya erecektir, ama gelecekte bu büyük krallar 	Tanrı’nın huzurunda bizzat yargılanacaklar (bkz. Yşa.24:21-22; 	Va.20:5, 11-15).

	7:13-14 Olayın 	anahtarı İnsanoğluna benzer birinin 	gelmesidir. Tıpkı Vahiy 5:1-7’de 	olduğu gibi Aslan ve Kuzu olan Mesih İsa göksel tahta yaklaşıp 	dünyanın tapusunu Eskiden beri var 	Olan’ın elinden alır. Her Şeyin 	Mirasçısı bu! Tanrı’nın adil krallığı artık yeryüzünde 	kurulacak, dünyanın kötü ve başarısız egemenlikleri yok 	olacaktır. Bu sonsuz krallık kurulmadan önce dünya Tanrı’nın 	yargısına maruz kalacaktır. Vahiy’de yargının ve sıkıntının 	hüküm süreceği bu hazırlık dönemi Kuzu’nun kitabın 	mühürlerini açmasıyla başlar (Va.6) ve Kralların Kralı’nın 	gelişiyle biter (Va.19). Bu görkemli krallık bütün Kutsal 	Yazılar boyunca Mesih’e vaat edilmiştir (Yar.49:10; 2Sa.7:16; 	Mez.2:8; Luk.1:32-33; 2Se.2:6-10; vb.).

	Kendisi 	göğün bulutlarıyla 	gelecektir. Yargı için gelen Tanrı bulutlar ve savaş arabaları 	ile birlikte ortaya çıkacaktır (bkz. Mez.18:10-12; 97:2-4; 104:3; 	Yşa.19:1; Nah. 1:3). Mesih’e verilen egemenlik, 	yücelik ve krallık ikinci gelişinde 	gerçekleşecektir. O’nun egemenliği bütün 	dünya uluslarını 	kapsayacak ve asla sona ermeyecektir.





3) Melek düşü yorumluyor 	(7:15-28)


	7:15-16 Gördüklerinden 	çok etkilenen Daniel, orada duran 	meleklerden birine 	yaklaşıp ondan görümü 	yorumlamasını istedi. 	9:21’e bakılacak olursa, Daniel’le konuşan melek Cebrail 	olabilir. Halkının uğrayacağı sıkıntıları düşünmek belki 	de Daniel’i en çok üzen etkendi.

	7:17-18 İlk 	önce Daniel bütün bunların ne 	anlama geldiğini merak ettiğini belirten genel 	bir soru sordu ve karşılığında genel bir cevap aldı. Yukarıda 	açıkladığımız gibi, dört büyük 	yaratık yeryüzünde ortaya çıkacak dört kraldır. 	Mahkeme sahnesi ve İnsanoğlu’nun gelişinin anlamı şöyleydi: 	Yüceler Yücesi'nin kutsalları krallığı alacak, 	sonsuza dek ellerinde tutacaklar.

	Tanrı’nın 	Kutsalı olan Mesih ile Tanrı’nın kutsalları 	arasında öyle yakın bir bağ var ki 	sonsuzlara dek birlikte 	yeryüzünde egemenlik sürecekler 	(bkz. Va.1:5-6; 5:10; 20:6). Bu 	krallık yalnız manevi bir egemenlik olmayacak: “Göklerin 	altındaki krallıklara özgü krallık, egemenlik ve büyüklük 	kutsallara, Yüceler Yücesi'nin halkına verilecek” 	(7:27).

	7:19-22 Daniel’i 	düşündüren, özellikle dördüncü 	yaratığın ne anlama geldiğiydi. En 	çok küçük boynuzu merak 	ediyordu, çünkü öbür boynuzlardan 	farklı, 	daha göze çarpan bir özelliği 	vardı. Bu özellik onun gözleri 	ve böbürlenen ağzı olmasıydı. 	Ayrıca bu boynuz kutsallarla 	savaşıyordu. Hatta onları 	yeniyordu. Gerçi Tanrı’nın halkı 	en sonunda İnsanoğlu Mesih’in gelişiyle muzaffer çıkacaktı 	ve onlara yargılama yetkisi verilecekti, 	ama bundan önce görecekleri zulüm Daniel’i ürkütüyordu.

	Yaratığın 	ayakları altında çiğnediği 	‘artakalan,’ 	öbür krallıklardan geriye kalanlar ya da İsrail’den geriye 	kalıp kurtulanlar (bkz. Yoe.2:32; Sef.3:12-13; Va.12:17; 13:7) 	anlamına gelebilir.

	7:23-25 Meleğin 	cevabı (7:23-27) öncelikle küçük boynuzun görevini açıklar. 	Ama ondan da önce gelecek Roma İmparatorluğu’nun özelliklerini 	sıralar. Roma İmparatorluğu 	organizasyon ve birlik açısından 	tüm diğer krallıklardan oldukça farklı 	olacaktı. Bilinen dünyayı 	yavaş yavaş yiyip yutan bir yaratık gibi yiyip 	bitirecekti. Bir sürü krallıkları 	ayak altına çiğneyerek parçalayıp 	sömürecekti.

	24. 	ayette, melek Daniel’in dikkatini tarihsel büyük Roma 	İmparatorluğu’ndan kaynaklanacak ve bu imparatorluğun ardından 	gelecek olan on krala 	çeker. Krallığın bu son hali, birleşmiş bir yönetim türü 	olacaktır. Aralarından son ve farklı 	bir başka kral ortaya 	çıkacaktır. Bu kralın özellikleri 	şöyle sıralanabilir (bkz. özellikle Va.13:1-10):

	 	 	On 	krallık ortaya çıktıktan sonra aralarından biri üç 	kralı tahtlarından indirecek. Tıpkı 	Hitler’in Norveç’i, Hollanda’yı, Macaristan’ı ve Balkan 	devletlerini kendine bağımlı kılması gibi. Vahiy 6:2’de 	yazıldığı gibi “beyaz ata binen” 	bu diktarörün “yayı vardı… 	Galip gelen biri olarak zafer kazanmaya çıktı.”

	 	 	Yüceler 	Yücesi’ni kötüleyen sözler söyleyecek. 	Bu yasa tanımaz adama “kurumlu 	sözler söyleyen, küfürler savuran bir ağız” 	verilecek, ve dünyada yaşayan insanların çoğu, Tanrı’ya ve 	O’nun halkına söven bu canavara tapacaklar (Va.13:4-6). Büyük 	sıkıntı dönemi, ancak Mesih Karşıtı’nın ortaya çıkmasıyla 	başlayacak.

	 	 	O’nun 	kutsallarına baskı yapacak. Mesih 	Karşıtı bütün dünya yönetimini ele geçirecek ve onları 	kendisine tapmaya zorlayacaktır. Bu dönemi hem Daniel kitapçığı 	hem de Mesih’in kendisi‚ “dünyanın 	başlangıcından bu yana böylesi olmamış korkunç bir sıkıntı” 	diye tanımlar (Dan.12:1; Mat.24:21). Tanrı’ya inananlar üzerinde 	çok ağır bir baskı oluşturacaktır. Kendisine “kutsallarla 	savaşıp onları yenmesine izin verildi. Canavar, her oymak, her 	halk, her dil, her ulus üzerinde yetkili kılındı. Yeryüzünde 	yaşayan ve dünya kurulalı beri boğazlanmış Kuzu’nun yaşam 	kitabında adı yazılmamış olan herkes ona tapacak” 	(Va.13:7-8). Onun zorlayacı gücünün bir yönü ekonomik olacak 	(Va.13:16-17).

	 	 	Belirlenen 	zamanları, yasaları değiştirmeyi amaçlayacak. Mesih 	karşıtı yeni 	yasaların ve yeni bir takvimin kullanılmasını sağlayacaktır. 	Benzer bir girişim Fransa’daki devrim döneminde yapıldı. İ.S. 	1792’den başlayan yeni takvimde aylar ve haftalar bile 	değiştirildi. Bu düzenin geçerli olduğu on iki yıl boyunca 	(1793-1805) bu devrim takvimi tamamen zorunlu kılındı. Fakat 	büyük olasılıkla bu ifade, daha çok İsrail’i bağlayan 	Kutsal Yasa’daki bayramları ve kurbanları kastetmektedir (bkz. 	Lev.23). Nitekim bu adam “haftanın 	yarısı geçince, kurbanı da sunuyu da kaldıracak” 	(Dan. 9:27).

	 	 	Kutsallar 	bir vakte, vakitlere, yarım vakte kadar27 	eline teslim edilecekler. Bu sürenin 	toplamı üç buçuk yıldır:

	 		- bir vakit	1.0 yıl

	 		- vakitler	2.0 	yıl

	 		- yarım vakit	0.5 	yıl

	 			3.5 yıl

	Bu 	sıkıntı zamanının belirlenen süresi çeşitli şekillerde 	bildirilmiştir: 42 ay 	(Vah.11:2; 13:5), 1260 gün 	(Vah.11:3; 12:6) “haftanın yarısı” 	(Dan. 9:24-27).

	7:26-27 Ama 	zaman gelecek, mahkeme kurulacak. 	İlahi mahkeme karar verecek, küçük boynuzun egemenliğine 	son verilecek, büsbütün yok edilecek. 	Ondan sonra tıpkı diğer peygamberlerin yazılarında açıklandığı 	gibi Tanrı’nın krallığı yeryüzünde kurulacak. Mesih ile 	birlikte kutsallar egemenlik sürecekler. Bütün uluslar 	ona kulluk edip sözünü dinleyecek.

	7:28 Tanrı’nın 	huzurunda yaşayan yüce varlıkların ve getirmiş oldukları 	korkunç açıklamaların karşısında yetersizliğini hisseden 	Daniel’in benzi soldu. 	Olayların üzerinde durdukça düşünceleri 	onu kederlendirdi. Üzüntüsünü atmak için gördüklerini 	başkasıyla da paylaşamadı. Yakup veya Meryem gibi Daniel de 	anlayamadığı bu büyük sözleri derin düşünerek içinde 	sakladı (Yar.37:11; Lu. 2:51-52).





C) Daniel ikinci 	bir düş görüyor

(8:1-27)


	Girişte 	açıklandığı gibi, metnin dili, 8:1’den itibaren 2:4 - 7:28 	arasındaki bölümlerin yazıldığı Aramice’den tekrar İbranice 	diline geçer (bkz. Metinlerin dili). 	Bunun nedeni, büyük olasılıkla söz konusu bölümlerin 	içeriğinin tekrar daha çok İsrail ulusuyla ilgili olduğudur:

	 	1)	1:1 - 2:3 (İbranice) 	Yeruşalim’in düşüşünden sonra İbrani gençlerin Babil’e 	sürgünleri açıklanır.

	 	2)	2:4 - 7:28 (Aramice) 	Dünya tarihi önceden açıklanır, diğer ulusların krallıkları 	ve kralları üzerinde Tanrı’nın egemenliği ilan edilir. Bu 	nedenle metinler o dönemin (İ.Ö. 7-4. yüzyıl) resmi dili olan 	Aramice yazılmıştır.

	 	3)	8:1 - 12:13 (İbranice) 	Bu bölümler, İsrail halkının, Tanrı’nın tasarısındaki 	yeri ve sonraki zamanlarda yaşayacakları sıkıntılar ile 	ilgilidir. Dolayısıyla bu metinler İbranice yazılmıştır.





1) Koç, teke ve boynuzla ilgili 	görüm (8:1-12)


	8:1-2 7. 	bölümde kaydedilen görümden iki yıl kadar sonra yaşlı Daniel 	başka bir görüm gördü. Bu görüm 	öncekine benzer niteliktedir: birbirlerini izleyen dünya 	imparatorlukları yırtıcı canavarlara benzetilmektedir. Ayrıca 	her iki bölümde ortaya çıkan gaddar bir diktatör, yine “küçük 	bir boynuz” olarak resmedilir.

	Görümde 	ilk önce Daniel kendini Elam İli’ndeki 	Sus Kalesi’nde, Ulay Kanalı'nın yanında gördü. 	Belki de Daniel, kralın hizmetinde olduğu için bedenen Sus 	kentinde bulunuyor olabilir, fakat 	5:13’ten Belşassar’nın onu tanımadığı anlaşılmaktadır. 	Bu yüzden onun Hezekiel ya da Yuhanna gibi, “Kutsal 	Ruh’un yönetiminde” Elam ülkesine 	götürülmüş olması daha olasıdır (bkz. Hez. 8:1-3; 	Va.17:1-2). Ulay Kanalı kente 	yakın iki ırmağı birleştiren geniş bir kanaldı.

	8:3-4 Daniel 	kanal kıyısında, birleşmiş 	Med-Pers İmparatorluğu’nu simgeleyen 	iki boynuzu olan bir koç görür. 	Persler, Medler’den daha geç ortaya çıktığı gibi daha 	geç çıkan boynuz 	öbüründen daha uzundu.

	Koçun 	boynuz atması büyük Koreş’in 	önderliğinde Med-Pers İmparatorluğu’nun üç yönlü 	yayılmasını simgeler: batıya doğru 	- Lidya, İonya, Trakya ve 	Makedonya’ya yönelik seferler; kuzeye 	doğru - Kafkasya ve Hazar Denizi’nin 	doğusundan Aral Denizi’ne kadar İskitya’ya yönelik seferler; 	ve güneye doğru 	- Babil’e ve sonra Mısır’a yönelik seferler. Görümde 	Koreş’in güçlü ordularına yenilen uluslar, koça karşı 	koyamayan hayvanlara 	benzetilir.

	İ.Ö. 	480 yılına kadar dilediği gibi 	davranan Koreş ve halefleri gitgide 	güçlendikçe çok kibirlendiler. 	Ancak Süleyman’nın özdeyişinde denildiği gibi “Gururun 	ardından yıkım, kibirli ruhun ardından da düşüş gelir” 	(Özd.16:18).

	8:5-7 Sonra 	Daniel, Med-Pers İmparatorluğu’na son veren Büyük İskender’in 	yıldırım gibi gelişini üç şekilde tanımlayan bir tekeyi 	görür: 1) Teke İ.Ö. 334 	yılında Makedonya ve Yunanistan’ın hüküm sürdüğü batıdan 	gelir; 2) Öyle büyük bir hızla 	ilerler ki yere basmadan 	bütün dünyayı 	(Persler’in doğu sınırına kadar) aşır; 	3) Tek bir lideri (göze çarpan 	boynuz) 	olan Yunan İmparatorluğu, sayıca 	çok daha büyük olan Pers ordularını mahveder. Hatta üç yıl 	içinde askeri bir dahi olan genç İskender bütün Orta ve 	Yakındoğu’yu ele geçirir.

	8:8 Afganistan’dan 	geçip ta Hindistan’a kadar ilerleyen İskender 	gittikçe çok güçlendi, ama en güçlü olduğu sırada 33 	yaşında birdenbire öldü, tıpkı görümdeki büyük 	boynuzun kırıldığı gibi.

	Kırılan 	boynuzun yerine dört boynuz çıktı. 	Dört boynuz 	İskender’in yetkisini paylaştıran dört büyük komutanı, 	göğün dört rüzgârına doğru 	büyümeleri ise egemen oldukları dört krallığı temsil eder 	(bkz. 7:6’daki dört kanatlı pars):

	1) 	Yunanistan ve Makedonya: Kassander’in 	devleti,

	2) 	Trakya ile Anadolu: Lusimakos’un 	devleti,

	3) 	Mısır ve Filistin toprakları: Ptolemayos’un 	devleti

	4) 	Asya: Selukos’un devleti.

	Bütün 	bu ayrıntılı açıklamalar, olaylar gerçekleşmeden çok önce 	yazılmıştır. Tanrı’nın geleceği önceden bildirmesi, Kutsal 	Yazılar’ın önemli bir niteliğidir. O’nun her sözüne 	güvenebiliriz. Daha önce yerine gelmiş olan önbildiriler henüz 	yerine gelmesini beklediğimiz birçok vaadin güvencesidir.

	8:9-12 Görümün 	en çarpıcı noktası bu dört boynuzun 	arasından çıkan 	küçük boynuzdur. Nitekim bu kralın 	egemenliği üç yöne doğru 	yayıldı ve güçlendi: 	Güneye (Ptolemayoslar’ın 	egemen olduğu Mısır), doğuya 	(Partiya ve Ermenistan) ve Güzel 	Ülke’ye (Filistin toprakları). 	İ.Ö.170-169 yıllarında Selukoslar’ın egemenliğini ele 	geçiren megaloman 	kral Antiyokus Epifanes öncelikle 	Yeruşalim’deki Yahudi halkını hedef aldı.

	Bu 	küçük boynuz yaptığı her şeyde 	başarılı oldu (8:12). Antiyokus’un 	korkunç başarıları şöyle 	sıralanabilir:

	 		Göklerin 	ordusuna erişinceye dek büyüdü. 	Genellikle Tanrı’nın meleklerini temsil eden bu mecazi ifade bu 	ayette büyük olasılıkla Tanrı’ya sadık kalan imanlı 	İsrailliler’i kastetmektedir. Küçük boynuz onları yok etmeye 	çalışacaktır.

	 		Gökteki 	ordudan ve yıldızlardan bazılarını yeryüzüne düşürdü, 	ayakları altına alıp çiğnedi. “Ordular” 	ve “Yıldızlar” gibi ifadeler bazen Tanrı’nın halkı için 	kullanılır (Yar.12:3; 15:5; Çık.12:41; ayrıca bkz. Va.12:4). 	Daniel 12:3, Tanrı’nın güvenilir halkını şöyle tanımlar: 	“Bilgeler gökkubbe 	gibi, birçoklarını doğruluğa döndürenler yıldızlar gibi 	sonsuza dek parlayacaklar.” 	Önce Antiyokus ve sonra gelecek Büyük Sıkıntı döneminde 	egemenlik süren canavar, Tanrı’nın halkına acımasızca 	saldıracaktı. Zamanında Sezarlar, Hitler, Stalin vb. zalim 	diktatörler özellikle Yahudiler’i hedef almışlardır.

	 		Kendisini 	Gök Ordusu'nun Önderi'ne kadar yükseltti. 	Bu kibirli kral kendini Orduların Rabbi olan Tanrı’nın yerine 	koymaktan çekinmeyecektir. Pavlus’un sözünü ettiği “yasa 	tanımaz adam” da, bu Mesih Karşıtı 	ruhunun doruk noktası olarak “tanrı 	diye anılan ya da tapılan her şeye karşı gelerek kendini 	hepsinden yüce gösterecek, hatta kendisini Tanrı ilan ederek 	Tanrı’nın tapınağında oturacaktır” 	(2Se.2:4). Bu metinlerin de ortaya koyduğu gibi, İblis’in eski 	yalanı korkunç varlığını sürdürmektedir: “Tanrı 	gibi olacaksınız” (Yar. 3:5).

	 		Tanrı’ya 	sunulan günlük sunuyu kaldırdı. 	Musa’nın Yasası’na göre Kutsal Yer’de her gün, sabah ve 	akşam birer kuzu olmak üzere Tanrı’ya kurban sunulması 	gerekiyordu (Say.28:3-4; Çık.29:38-42). Fakat, İ.Ö. 168 yılının 	Aralık ayında, Kral Antiyokus bunları yasakladı. Daha sonra 	gelecek olan asıl Mesih Karşıtı da “kurbanı 	da sunuyu da kaldıracaktır” (Dan. 	9:27).

	 		Tapınak 	terk edildi. O’nun 	kutsal yerine saygısızlık etti. Antiyokus 	ayrıca Kutsal Yer’i kendi baş ilahı Zeus’a hizmet etmek için 	kullandı. Orada bir sunak dikti ve üzerinde Zeus’a bir domuz 	sundu.

	 		Başkaldırı 	yüzünden günlük sunuya karşı çıkıldı. 	Babil sürgününden döndükten sonra Tanrı’dan tekrar uzaklaşan 	İsrail’in Tanrı’ya başkaldırması bu olaylara yol açacaktı. 	Rab özelikle kendi halkını cezalandıracaktır. Bu değişmez bir 	ilkedir. “Yeryüzündeki bütün 	halklar arasından yalnız sizi tanıdım, bu yüzden suçlarınızı 	karşılıksız bırakmayacağım” 	(Amos 3:2; bkz. Özd.3:12; 1Pe.4:17).

	 		Gerçek 	ayak altında çiğnendi. Tanrı’nın 	düşmanları, O’nun gerçeğinden nefret ederler. Burada 	özellikle görünmez tek Tanrı gerçeği söz konusudur. O’na 	sunulması gereken tapınmayı durdurmak veya saptırmak Şeytan’ın 	ve yandaşlarının başlıca hedefidir.





2) Melek Cebrail görümü 	yorumluyor (8:13-27)


	8:13-14 Sonra 	Daniel, orada duran kutsal bir varlık 	diye tanımladığı meleklerden birinin, diğerine bu acıklı 	sıkıntının ne kadar süreceğini sorduğunu duyar. Sıkıntının 	onu en çok düşündüren olayları şöyledir: Günlük 	sunuyla, yıkım getiren başkaldırıyla, kutsal yerin ve ordunun 	ayak altında çiğnenmesi. Verilen 	cevap 2300 akşam, sabah olacak 	şeklindedir. Bu belirsiz ifade iki farklı anlama gelebilir:

	 	1) 	2300 akşam-sabah = 2300 gün (Yar.1’de 	olduğu gibi 1 sabah + 1 akşam = 1 gün), ya da 6 yıl 111 	gün.

	 	2) 1150 akşam + 1150 sabah = 1150 gün. Bu yorum 	daha olasıdır, çünkü 8:13’teki günlük 	sunu (İbranice’de “tamid”) 	Yasa’ya göre her akşam ve her sabah sunulurdu (bkz. 	Çık.29:38-42).

	Tarihsel 	kayıtlara göre, İ.Ö. 165’te Yahuda 	Makkabeus, Antiyokus ve Yunanlılar’ın 	üzerinde büyük bir zafer kazandı ve (14 Aralık) 164’ün 	Çislev ayının 25’inde kutsal tapınağı yeniden Tanrı’ya 	adadı. Süreyi yukarıdaki ikinci görüş doğrultusunda 	hesaplayacak olursak, bu tarihten 3 yıl 55 gün önce günlük 	sunuların yasaklandığını gürürüz. Bu da Antiyokus’un 	Kutsal Yer’de putperest sunağı diktiği İ.Ö. 167 yılının 	Çislev ayına çok yakındır.28

	Bu 	sürenin sonunda Kutsal Yer yeniden 	düzene konulacak. Zekeriya 9:13-16, 	cesur Yahuda boylarından olan Makabiler’in, 	Antiyokus ve Yunanlılar’ın üzerinde kazanacağı büyük zaferi 	şöyle açıklar:

	 	Yahuda’yı yayımı gerer gibi gereceğim

	 	Ve Efrayim’i ok gibi ona dolduracağım.

	 	Oğullarını Grekler’e karşı uyandıracağım ey Siyon

	 	Ve seni bir savaşçının kılıcı gibi yapacağım…

	 	O gün Tanrıları RAB,

	 	Sürüsü olan halkını kurtaracak.

	 	O’nun ülkesinde taç mücevherleri gibi 	parlayacaklar.

	İsrail’in 	kazandığı zafer ve Kutsal Yer’in yeniden Tanrı’ya adanması, 	“Hanukkah” Bayramı olarak Yahudiler tarafından günümüzde de 	kutlanmaktadır.

	8:15-18 Buradaki 	ses, insan 	benzeyişine bürünen başmelek Cebrail’e, 	görümün ne anlama geldiğini merak 	eden Daniel’e 	açıklamasını buyurur. 	Daniel meleğin karşısında derin bir 	uykuya dalar. Fakat melek bir 	dokunuşla 	yaşlı peygamberi ayağa kaldırır. 	Melekler, kendilerine hizmet ettikleri insanlardan “güç 	ve kudrette daha üstündürler” 	(2Pe.2:11). Bu yüzden bir melekle yüzyüze gelen insan korku ve 	şaşkınlıkla ona secde edebilir. Dolayısıyla melekler 	kendilerine görüp tapınmak isteyen insanları uyarmak zorunda 	kalırlar (Va.19:10; 22:8-9). İnsanlardan daha yüce yaratıldıkları 	halde “bütün melekler kurtuluşu 	alacaklara (imanlı 	insanlara) hizmet etmek için gönderilen görevli ruhlardır” 	(İbr.1:14; 2:7). Yalnız Tanrı’ya tapılır, en yüce meleklere 	bile tapmak çok yanlış ve Kutsal Kitap boyunca yasaklanır.

	Melek 	açıklamaya başlarken üzerinde durduğu nokta, görümün “sonla 	ilgili” 	olduğuydu. Böylece şunu anlıyoruz: 	Antiyokus’un yapacakları aslında yalnız Mesih Karşıtı’nın 	yapacaklarının küçük bir hazırlığı olacaktır.

	8:19-22 Görümün 	daha ileriki günlerle, yani Tanrı'nın öfkesi sona 	erdiğinde ve sonun belirlenen 	zamanıyla ilgili olduğunu vurgulayan melek, 	görümün genel hatlarını açıklar. Yukarıda açıkladığımız 	gibi koç, 	Med ve Pers krallarını 	simgelemektedir. Teke 	ise Grek kralını, 	onun büyük boynuzu 	da birinci kral 	olan İskender’i 	simgeler. Onun ölümünden sonra ortaya çıkan 	dört boynuz, İskender’in 	parçalanan krallığından ortaya 	çıkan ama kendisinden daha zayıf 	olan dört krallığı 	simgeler.

	8:23-25 Bu 	dört krallığın 	kötülükleri 	büyüyecekti, ama Antiyokus onları kötülükte aşacaktı. Onun 	iki ana niteliği olacaktı: (1) sert 	yüzlü ve aldatmada usta bir hilekâr 	olacak: Yapacağı işleri aldatarak 	başaracak, (2) kendini çok aşırı 	derecede beğenmiş ve gururlu biri olacak: Kendisini 	yükseltecek… Önderler 	Önderi'ne karşı duracak. 	Bu sözlerden, Antiyokus’un Tanrı’ya karşı geleceği sonucunu 	çıkarabiliriz. Antiyokus’un bastırdığı madeni parada, 	“görünen Tanrı” anlamına gelen “theos 	epifanes” sözleri yazılıydı! Bu 	adam gerçekten de son ve en büyük Mesih Karşıtı’nın küçük 	bir öncüsüydü (bkz. 7:8; 2Se.2:3-5).

	Ani 	bir hastalık sonucunda ölecek olan Antiyokus insan eli 	değmeden yok edilecek.. Bu durum tıpkı 	“Tanrı’ya ait olan yüceliği 	kendine mal eden” Kral Hirodes’in 	ölümüne benzer: “İçi kurtlarca 	kemirilerek can verdi” (Elç.12:22). 	Rab kendi yüceliğini bir başkasına vermez. Mesih Karşıtı da 	Mesih’in “ağzından çıkan 	solukla öldüreceği, gelişinin görkemiyle” 	doğrudan doğruya insan eli değmeden yok edilecek.

	8:26 Daniel 	bu sözleri gizli tutacaktı. 	Bunun nedeni olarak başmelek bir kez daha bu görümün özellikle 	son günlerle ilgili olduğunu açıklar: Uzak bir 	gelecekle ilgilidir. 12:9’da da buna benzer 	bir buyruk vardır. Ancak zamanı gelince bu sırlar açıklanacaktı 	(Va.10:6-7).

	8:27 Daniel 	anlaşılması güç görümden ötürü bedensel 	yönden çok etkilenip günlerce bitkin 	ve hasta kaldı. Ruh, can ve bedenden 	oluşan insan yapımızdan ötürü (bkz. 1Se.5:23) ruhsal 	tecrübelerimizin bizi duygusal ve fiziksel olarak etkilemesi 	şaşırtıcı değildir. Benzer bir şekilde fiziksel durumumuzun 	da bizi ruhen etkilememesi için onu denetlememiz gerekir. Rab’be 	övgüler olsun, çünkü O “mayamızı 	bilir; toprak olduğumuzu anımsar” 	(Mez.103:14) ve ona göre “gücümüzü 	aşan biçimde denenmemize izin vermez” 	(1Ko.10:13). Daniel bir süre sonra tekrar ayağa kalkıp 	kralın işini yapmaya devam eder. 	Buna baktığımızda, Daniel’in yan gelip yatarak vahiylerin 	gelmesini beklemediğini, tersine bulunduğu ortamda güvenilir bir 	şekilde iş sorumluluklarını yerine getirdiğini anlıyoruz. 	Rabbimiz, boş gezenlere değil çalışan insanlara seslenip 	çağırır (bkz. Amo.7:14-15; Mar.1:16-20).





Ç) Daniel’in 	birinci duası yanıtlanıyor (9:1-27)


	Bu 	bölüm Kutsal Kitap’ın en ilginç ve büyük bölümlerinden 	biridir. Burada kaydedilen DUA ve ÖNBİLDİRİ örnekleri neredeyse 	eşsizdir. Daniel, Yeremya peygamberin önceden bildirdiği yetmiş 	yıllık sürgünün sona ermekte olduğunun farkına varınca, 	“duayla, yakarışla, oruçla yüzünü 	Rab Tanrı’ya çevirdi...” 	(9:1-19). Daniel dua ederken melek Cebrail ona göründü ve yetmiş 	“hafta” (yedi yıllık dönemler) benzetmesiyle birlikte 	Yeruşalim’in ve İsrail’in geleceğinin ana hatlarını ona 	bildirdi (9:20-27).





1) Daniel Yeremya’nın yazısı 	üzerine dua ediyor (9:1-19)


	9:1-3 Bu 	bölümde kaydedilen olaylar Medli 	Darius’un krallığının birinci yılında 	(İ.Ö. 539-538) gerçekleşir. Daniel, çalışmadığı zamanlarda 	Kutsal Yazılar’ı inceleyerek değerlendiren bir kişiydi. Bu 	Kutsal Yazılar’ın arasında, kısa bir dönem önce yazılmasına 	rağmen Yeremya kitapçığı da vardı.

	Daniel, 	İsrail’in sürgün dönemi için Peygamber Yeremya’nın 	(25:11-13 ve 29:10’da) önceden bildirdiği yetmiş yılın - 	Yeruşalim'in ıssız kalacağı yılların sayısının - neredeyse 	sona ermekte olduğunun farkına varınca Tanrı’ya yönelmeye 	karar verir. Bunu yaparken Tanrı ona yanıt olarak çok özel bir 	önbildiri gönderir (9:20-27). Tanrı’nın Sözü’nü işitmek 	ve Tanrı’ya dua etmek birbirine bağlı temel uygulamalarımızdır. 	Kutsal Kitap’tan öğrendiğimiz gerçekler bizi duaya 	yönlendirmeli ve harekete geçirmelidir.

	Yeşaya 	peygamber de sürgün döneminin nasıl sona ereceğine dair büyük 	önbildirilerde bulunmuştu (Yşa.44:28; 45:1-4, 13). Koreş adlı 	bir kral İsrailliler’i tekrar topraklarına getirecekti, 	Yeruşalim’i ve tapınağını yeniden inşa edecekti. Daniel 	büyük olasılıkla bu sözleri bildiği için Pers Kralı Koreş’in 	önderliğinde Medli yönetici Darius’un tahta gelmesini büyük 	ilgi ile karşılamıştı (bkz. 5:31’le ilgili dipnot).

	Acaba 	söz konusu yetmiş yıl ne zaman başlamıştı? Daniel kendisinin 	sürgün olduğu günlerden saymaya başladıysa, sadece birkaç yıl 	kaldığını görecekti.

	9:4-6 Bu 	duanın büyük bir bölümü halkın günahlarını itiraf etmeye 	ayrılır. Daniel günahlarımızı 	itiraf ettim diyerek kendini buna 	dahil eder. Ama önce Tanrı’nın erdemlerini ilan eder: Kendisini 	sevenlerle, buyruklarına uyanlarla yaptığı antlaşmaya bağlı 	kalan yüce ve görkemli Tanrı! İsrail’in 	bu üzücü sürgün durumu için Tanrı’da suç aramaz. Hayır, 	Tanrı’nın tümüyle haklı ve güvenilir olduğunu dile getirir.

	Ancak 	halk, Tanrı’nın bütün sadakati ve sevgisine karşın ne 	yapmıştı? O’nu sevmek, 	buyruklarına uymak yerine Daniel’in 	halkı ne yapmıştı? Buyruklarından, ilkelerinden 	ayrılıp günah, suç işledik, kötülük 	yaptık, başkaldırdık… halka seslenen kulların peygamberleri 	dinlemedik. Daniel yalnızca halkın 	yaptıklarını açık bir dille Tanrı’ya itiraf etmekte, başka 	bir etkeni ya da ellerinde olmayan bir nedeni mazeret 	göstermemektedir.

	Dua 	boyunca Tanrı’nın sadakat, kutsallık, adalet ve doğruluk gibi 	erdemleri vurgulanır. Bu yüzden onların isyanları için herhangi 	bir bahane söz konusu olamaz! Daniel hiçbir gerekçe uydurmuyordu, 	mazaret aramıyordu. Tanrı zaten bahanelerimizi değil 	günahlarımızı bağışlar. “Günahlarımızı 	itiraf edersek, güvenilir ve adil olan Tanrı, günahlarımızı 	bağışlayıp bizi her kötülükten arındıracaktır” 	(1Yu.1:9).

	9:7-11a Bu 	paragraf onların suçundan çok utancını 	dile getirir. Tanrı’nın, halkının, bolluk ve bereket içinde 	yaşaması için seçtiği kutsal kent Yeruşalim’den uzak 	ülkelere sürülmesi 	büyük bir yenilgi ve utanç verici 	bir felaketti. Çünkü kendi hatalarının cezasını çekiyorlardı. 	Daniel tekrar halkının acıyan, 	bağışlayan Tanrı’ya karşı 	isyanını dile getirir. Özellikle halkın, Tanrı’nın 	sözüne kulak vermediğini ve O’nu 	dinlemek istemediğini 	itiraf eder. Günahın özü buradadır: Tanrı’nın sözüne 	kulak asmamak. İnsanlar “bana göre bu doğru ya da şu yanlış” 	diyerek, günah veya kötülük standartlarını kendilerine göre 	saptamaya çalışırlar, ama bu zaten günahın ilk köküydü: 	“İyiliyle kötüyü bilme ağacından 	yeme. Çünkü ondan yediğin gün kesinlikle ölürsün” 	(Yar.2:17).

	9:11b-14 Tanrı’nın 	sözünü dinlememenin cezası kaçınılmazdır. Daniel şimdi 	Tanrı’nın adil yargısını dile getirir. Onları 	cezalandırmakta tamamen adildi, çünkü kendilerine emanet edilen 	Kutsal Yasa’da bu cezalar gayet net bir şekilde açıklanmıştı. 	Musa’nın yasasında yazılan lanet 	onların başına yağdı 	(bkz. Yas.28-32). Levililer 18:28 ve 20:22’de yazıldığı gibi 	toprak onları kustu! Tanrı, halkın sorumlu önderlerine 	ceza olarak söylediği 	sözleri yerine gitirdi, onların 	utanç verici durumu yalnızca bundan kaynaklanıyordu. Tövbe 	ederek suçlarından dönüp Rab’bin 	gerçeklerine yönelmediler, O’nun 	lütfunu dilemediler. Bundan dolayı 	Tanrı da üzerlerine yıkım 	göndermekten caymadı. Eğer insan 	günahından dönüp Tanrı’nın gerçeğine yönelerek lütuf 	dilerse Tanrı ona merhamet eder, günahını bağışlar.

	Daniel 	bütün olayı tek bir cümlede özetler: Tanrımız 	Rab yaptığı her şeyde adildir. Bizse O’nun sözüne kulak 	vermedik.

	9:15-19 Daniel 	her şeyi Tanrı’ya açık bir şekilde itiraf ettikten sonra 	Rab’den neler dilediğini söyler. Bunu yaparken kullandığı 	sözler, yüzyıllar önce Musa’nın suçlu halk için aracılık 	ederken Rab’be adının ünü uğruna yakarışını çağrıştırır:

	 	Ya RAB, niçin kendi halkına karşı öfken 	alevlensin? Onları Mısır’dan büyük kudretinle, güçlü 	elinle çıkardın. Neden Mısırlılar, “Tanrı kötü amaçla, 	dağlarda öldürmek, yeryüzünden silmek için onları Mısır’dan 	çıkardı” desinler? (Çık.32:11-12)

	Daniel 	de Rab’bin halkını Mısır’dan 	güçlü eliyle çıkararak kendine 	ün kazandığını, fakat İsrail’in 	yaptıklarından ötürü Yeruşalim ve Tanrı’nın 	halkı çevrelerindeki 	ulusların tümüne alay konusu 	olduğunu Rab’be hatırlatır. 	Halkın günah işlediğini ve kötülük 	yaptığını bir kez daha itiraf ederek 	Rab’den öfkesini, 	kızgınlığını 	kendi seçtiği kenti Yeruşalim’den, 	kutsal dağından kaldırmasını 	ister. Ama bunu doğru 	işleri uyarınca ya da “bütün 	adaletli işlerinden ötürü” (eski 	çeviri) yapmasını ister. Çünkü Tanrı’nın, merhameti 	yüzünden adaletinden asla ödün vermeyeceğini bilir.

	Daniel 	bunları isterken özellikle Tanrı’nın adı 	uğruna dua ediyor, çünkü adını 	taşıyan tapınağının viran olması 	Tanrı’yı ilgilendirmektedir: Ey 	Tanrım, adının hatırı için gecikme! Çünkü kent ve halk 	senindir (adını taşıyor).

	Daniel, 	Tanrı’ya duasını işitip halkını 	bağışlamasını dilerken, hiçbir 	şekilde bunu hak etmediklerini vurgulayarak yalnız Tanrı’nın 	iyiliğine ve lütfuna sığınır: Doğruluğumuzdan 	değil, senin büyük merhametinden ötürü dilekte bulunuyoruz.

	Gördüklerimizi 	özetleyecek olursak bu büyük örnek duanın ışığında 	aşağıdaki ilkeleri saptayabiliriz:

	 	1)	Tanrı Sözü’nün ışığında ciddi bir 	şekilde duaya yönelmeliyiz.

	 	2)	Kişisel ihtiyaçlarımızdan önce Tanrı’nın 	Egemenliği’ni ilgilendiren durumlar için Tanrı’nın önünde 	durarak aracılık etmeliyiz (kutsal kâhinler olarak).

	 	3)	Kime dua ettiğimizi bilmeliyiz. Tanrı’nın büyük 	erdemlerini överek ve bu erdemler sayesinde O’na yaklaşmalıyız.

	 	4)	Dileklerimizi sunmadan kişisel ve toplu olarak işlediğimiz 	suçları en açık dille Tanrı’ya itiraf etmeliyiz. 	Hayatımızdaki günahları kabul edip gerçekten günah olduklarını 	dile getirmeliyiz.

	 	5)	Tanrı’nın adının itibarı uğruna O’nun halkı, evi ve 	egemenliği için dua etmeliyiz.





2) Cebrail yanıt olarak verilen 	önbildiriyi açıklıyor

(9:20-27)


	9:20-23 Daniel, 	duasının konusunu burada iki fiille özetler: Konuşmak 	(itiraf etmek) ve dilekte bulunmak. 	Şöyle ki Tanrı’ya günahını ve 	halkı İsrail’in günahını açıklıyordu, 	ve Tanrısı’nın kutsal dağı için 	Tanrısı Rab’be dilekte bulunuyordu. 	Buna cevap olarak gelen önbildirinin ana konusu da bu iki alanı 	kapsar.

	Yeruşalim’de 	yapılması gerekip de yapılamayan ibadeti, özellikle akşam 	sunusu saatinde29 	yaklaşık yetmiş yıldır Babil’de her gün diz çökerek yerine 	getiren Tanrı adamı duasının cevabını aldı. Yeruşalim’de 	sunak kalmamıştı, ama Daniel’in kırılmış ruhu ve ezilmiş 	yüreği Tanrı’nın kurbanı olarak yanıyordu (bkz. 	Mez.51:16-17). Ayrıca bu saatin önemi Tanrı Kuzusu Mesih’in 	kurban olmasında da görülebilir, nitekim Mesih o saatte çarmıhta 	ölecekti (bkz. Mat.27:46). Dualarımızın kabul olması o tek 	geçerli kurbana dayanmaktadır.

	Daniel 	daha Tanrı’yla 	konuşurken melek Cebrail 	yanına geldi 	ve ettiği duanın yanıtlandığını 	söyledi. Hatta peygamberin Tanrı’ya yalvarmaya 	başlar başlamaz yanıtlandığını 	vurguladı. Rab İsa, öğrencileri olan bizlere şöyle öğretti: 	“Babanız, nelere gereksinmeniz 	olduğunu daha siz O’ndan dilemeden önce bilir” 	(Mat.6:8). Ancak bizi terbiye etmek için vereceği yanıtı 	bekletebilir.

	Cebrail, 	Daniel’e anlayış vermek için 	gelmiş olduğunu söyledi. Tanrı 	gelecekle ilgili şeyleri anlamamız ve ona göre bilgece yaşamamız 	için bize gerekli olanı vermeye hazırdır. Neden? Çünkü 	sen çok sevilen birisin. Çocuklarının kendisini 	sadakatle araması Rab’bi çok hoşnut eder!

	Tanrı 	dualarımıza cevap verirken her şeyden önce bize anlayış 	ve bilgelik 	vermek istiyor. Tanbı durumumuzu istediğimiz gibi 	değiştirmeyebilir, arzu ettiğimiz şeyi bize vermeyebilir. Fakat 	özellikle yüreğimizin gözlerini açmak istiyor ki O’nu 	tanıyalım, içinde bulunduğumuz duruma O’nun baktığı gibi 	bakalım. Bize kendi “gözlüğünü” takmak istiyor! 	Dolayısıyla iki büyük dua ve yanıtlarını kaydeden Daniel 	9-12’de anlayış, anlamak, kavramak, 	bilmek ve bilgelik sözcükleri 	defalarca geçer.30

	9:24 Tanrı, 	Daniel’in halkına (İsrail) 	ve kutsal kentine (Yeruşalim) 	yetmiş hafta kadar zaman saptamıştı. 	Gelecekteki olaylarla ilgili bu tasarı altı maddeyi kapsayacaktı:

	 		Başkaldırıyı 		ortadan kaldırmak



günaha son 		vermek



suçu bağışlatmak



sonsuza dek 		kalıcı doğruluğu sağlamak



görüm ve 		peygamberliği mühürlemek



En Kutsal'ı 		meshetmek.





	Bu 	ayetleri anlamak için orada açıklanan kişileri ve halkları 	doğru tanımlamak gerekir:

	“Senin 	halkın” = İsrail halkı.

	“Meshedilmiş 	olan önder” 	= İsa Mesih.

	“Gelecek 	önderin halkı” = Romalılar.

	“Ortaya 	çıkacak önder” = Roma dünyasından 	çıkack olan yaratık, Mesih Karşıtı.

	9:25-26 Bu 	peygamberlik tarihinin özetinde, günah 	ve suçluluktan tamamen kurtulma, peygamberlik etkinliklerinin son 	bulması ve meshedilmiş 	tapınağıyla birlikte sonsuza dek kalıcı doğruluğu 	sağlamak da 	bulunmaktadır. Kral Artahşasta’nın 	İ.Ö. 445’te Yeruşalim’in yeniden inşa edilmesi için verdiği 	buyruktan (Neh.2:1-8) İsa Mesih’in ilk gelişine dek (özellikle 	Yeruşalim’e girişine dek) 483 (7+62 “7”) yıl geçecekti. 	Mesih öldürülecek ve onu destekleyen olmayacak, 	bu da O’nun çarmıha gerilmesini ve İsa’nın bir ulus olarak 	İsrail tarafından reddedilmesini tanımlıyordu. Daha sonra 	gelecek önderin halkı olan 	Romalılar kenti ve tapınağı yok edeceklerdi (bu İ.S. 70’te 	Romalı general Titus’un önderliğinde gerçekleşmiştir).

	9:27 Ardından 	da 70’inci “hafta”nın olayları gelecek. Yeruşalim için 	uzunluğu belli olmayan bir savaş ve viranelik çağından sonra, 	Mesih’in ikinci gelişinden önceki önemli son “hafta” olan 7 	yıl gelecekti. Muhtemelen Mesih Karşıtı İsrail ulusu ile bir 	haftalık (yedi yıllık) sağlam 	bir antlaşma 	yapacak. Haftanın yarısı 	geçince, yani bu yedi yılın ortasında 	(3.5 yıl) söz konusu antlaşmayı bozarak İsrail’deki tapınmayı 	durdurmaya kalkışacaktı. Bu kırk iki aydan oluşan (ya da 1260 	gün) süreç Vahiy 11:2, 3; 12:6, 14; 13:5’te de yer alır. 	Kurbanı da sunuyu da kaldıracak 	deyişine dayanarak Mesih tekrar 	gelmeden önce Yeruşalim’de yeniden yapılan bir tapınakta 	İsrail’in eski Kutsal Yasa’sına göre kurbanla sunu ile ibadet 	edileceği düşünülüyor. Büyük ihtimalle Mesih Karşıtı 	İsrail’de yapılan bu ibadeti durduracak ve en büyük sıkıntı 	o zaman başlayacak.

	Yukarıda 	verilen yorum şu çizelgede gösterilebilir:





	Bu 	peygamberlik sözleri, Tanrı’nın İsrail ve diğer uluslarla 	ilgili olan büyük tasarısını anlamak için çok önemlidir. 	Tanrı’nın yüce bilgeliğine övgüler olsun!

	 	Tanrı’nın zenginliği ne büyük, bilgeliği ve bilgisi ne 	derindir! O’nun yargıları ne denli akıl ermez, yolları da ne 	denli anlaşılmazdır!

	 	Rab’bin düşüncesini kim bildi?

Ya da 	kim O’nun öğütçüsü oldu?

Kim O’na bir şey verdi ki,

	kendisine geri ödensin?

	 	Her şeyin kaynağı O’dur; her şey O’nun 	aracılığıyla ve O’nun için var oldu. Sonsuza dek O’na 	yücelik olsun. Amin. (Rom.11:33-36)





D) Daniel’in 	ikinci duası, gelecek sıkıntılar açıklanıyor (10:1 - 12:13)


	Daniel 	kitapçığında yer alan bu son görüm ve açıklama diğerlerinden 	daha uzun ve ayrıntılıdır; tam üç bölümü kapsar (10-12). 	İlk önce, Daniel’in ikinci kez oruç tutması ve dua etmesi 	üzerine kendisine şaşırtıcı bir görkemle Dicle Irmağı’nın 	suları üzerinde duran bir adam görünür ve onu verilecek 	açıklamalara hazırlar (10:1 - 11:1). Ardından bu “adam” 	Daniel’e çok ayrıntılı bir şekilde gelecekte olacaklar 	konusunda açıklama yapar (11:2 - 12:4). En sonunda 	Daniel adama tekrar seslenir ve bazı teşvik sözleri alır. Adam 	yaşlı peygamberi yönlendirir ve kitapçık sona erer (12:5-13).

	Bu 	üç bölümde bulunan açıklamalar son 	günlerde Daniel’in halkının 	başına neler geleceği ile ilgilidir 	(10:14; bkz. 2:28). Yani burada bildirilen olayların bazıları 	9:27’de açıklanan son yedi yıllık “hafta” içinde 	gerçekleşecektir.





1) Daniel duayla, gelecek 	açıklamalar için hazırlanır

(10:1 - 11:1)


	a) Daniel’in verdiği ruhsal 	savaş (10:1-3)


	10:1-3 Bu 	olay Pers Kralı Koreş’in 	krallığının üçüncü yılı olan 	İ.Ö. 535 tarihinde gerçekleşir.

	Tıpkı 	9. bölümde olduğu gibi, tanrısal bildiriler Daniel’in verdiği 	ruhsal mücadelenin sonucunda gelir. Yaklaşık doksan yaşında 	olan sadık savaşçı, üç hafta boyunca kendini Tanrı’nın 	önünde alçaltmak için ağzına ne güzel bir yiyecek 	ya da et koydu, ne şarap içti, ne de yağ süründü. 	Bunlar Tanrı’nın “zevk almamız 	için” bize bol bol vermiş olduğu 	“her şey”in 	arasındadır (1Ti.6:17), ama özel bir şekilde Tanrı’ya yönelen 	imanlı bu şeylerden vazgeçebilir (bkz. Say.6:1-21; 1Ko.7:3-5).

	Acaba 	Daniel’i kederlendirip yas tutmaya 	iten durum neydi? Bunun cevabını Ezra 1:1-3’te kısmen 	bulabiliriz:

	 	Pers Kralı Koreş’in birinci yılında Rab… Pers Kralı 	Koreş’i harekete geçirdi. Koreş yönetimi altındaki bütün 	halklara şu yazılı bildiriyi duyurdu: “Pers Kralı Koreş şöyle 	diyor: ‘Göklerin Tanrısı RAB yeryüzünün bütün 	krallıklarını bana verdi. Beni Yahuda’daki Yeruşalim Kenti’nde 	kendisi için bir tapınak yapmakla görevlendirdi. Aranızda O’nun 	halkından kim varsa Tanrısı onunla olsun. Yahuda’daki Yeruşalim 	Kenti’ne gidip İsrail’in Tanrısı RAB’bin, Yeruşalim’deki 	Tanrı’nın Tapınağı’nı yeniden yapsınlar.’”

	Böylece 	Daniel’in duaları yanıtlanmaya başlamıştı. Rab İsrail 	halkına büyük bir kapı açmıştı. Ama aradan iki yıl geçmişti 	ve ne yazık ki Babil’e yerleşmiş olan halk İsrail topraklarına 	dönmek için pek istekli değildi. Bu mucizevi fermana rağmen 	Tanrı’nın Tapınağı’nı yeniden yapmak için yalnız 42.300 	kişi döndü (Ezr.2:64). Daniel bundan haberdar olup kendini duaya 	vermiş olmalı ki Tanrı halkına merhamet etsin ve onları 	harekete geçirsin.

	 Ne 	yazık ki bu isteksizlik kendi rahatına düşkün olan Tanrı’nın 	halkında defalarca görülmüştür ve bugün kiliselerin arasında 	da görülebilir. Hagay kitapçığının ilk ayetlerinde bu durumla 	tekrar karşılaşacağız.





b) Tanrı’nın geciken habercisi 	görünüyor (10:4-14)


	10:4-6 Dicle 	Irmağı’nın kıyısındayken 	Daniel’e bir adam gürünür. 	12:7’de bu adamın “ırmağın 	suları üzerinde durduğunu” 	okuyoruz. Sanki bu adam akıp giden tarihin ırmağı üzerinde 	durup güvence sağlamaktadır. Bu ya İnsanoğlu Mesih’in ta 	kendisidir ya da yüce bir melektir.

	Meleklerin 	et ve kemikten olan bedenleri yoktur (Luk.24:37-39), ama görününce 	genellikle insan şekline bürünürler. Öyle ki konuksever 	bazıları “bilmeden melekleri konuk 	ettiler” (İbr.13:2). Ama bazen 	melekler görkemli bir şekilde görünür (bkz. Hak. 13:6). Bu 	adamın olağanüstü görünüşü, benzerleri özellikle Vahiy 	bölümünde de bulunan yedi ifadeyle açıklanır:

	 	1.	Keten giysi 	giyinmiş - (Luk.24:4; Elç.1:10; 	Va.1:12-13)

	 	2.	Belinde Ufaz 	altınından bir kemer kuşanmış - 	(Va.1:12-13)

	 	3.	Bedeni sarı 	yakut gibiydi.

	 	4.	Yüzü şimşek 	gibi parlıyordu. (Va.1:16; 10:1)

	 	5.	Gözleri alevili 	meşalelere benziyordu. - (Va.1:14)

	 	6.	Kollarıyla 	bacakları cilalı tunç gibi parlıyor 	- Tanrı’nın 	yargısını simgeler (Va. 10:1)

	 	7.	Sesi büyük bir 	kalabalığın çıkardığı gürültüyü andırıyordu 	(Va.1:15; 10:3)

	Bu 	nitelikler hem Mesih’in Vahiy 1’deki görünüşünü hem de 	Va.10:1’de görünen “güçlü 	meleği” andırır. Bu “adam” 	gerçekten hangisidir – melek mi, Rab’bin kendisi mi? Bu yüce 	varlık Eski Antlaşma boyunca Rabbin Meleği diye tanıtılan, 	melek olarak insanlara görünen Tanrı Oğlu olabilir.31

	Ama 	bunu ancak izleyen ayetlerden anlarız. Muhtemelen Daniel bir baş 	melekle karşı karşıya gelmiştir. Melekler hakkında Kutsal 	Kitap’tan şu gerçekleri sıralayabiliriz:

	 	·	Çok 	güçlüdürler (Mez.103:20; 2Pe.2:11).

	 	·	İnsanlara 	hizmet ederler (Hak.6:11; 1Ta.21:15-20; 2Ta.32:21; Luk.1:11; 26-28; 	Elç.12:7, 11; 27:23).

	 	·	Dünya 	yaratılırken oradaydılar (Eyü.38:4-10).

	 	·	Mesih’in 	hizmetini destekliyorlardı: Doğumu (Luk.2:8-14), sınanması 	(Mat.4:1-11), ölümden dirilişi (Luk.22:39-46) ve göğe alınışı 	(Elç.1:10-11).

	10:7-9 Şam 	yolunda Pavlus’la birlikte olanlar nasıl Pavlus’un gördüklerini 	göremedilerse, Daniel’in yanındakiler 	de bu görümü 	görmediler, ama etkisini hissederek 	dehşete düştüler ve gizlenmek için 	kaçtılar (bkz. Elç.9:7; 	2Kr.6:13-17). Tanrı’nın etkin olduğu yerde bulunan, ama ruhsal 	algılayıştan yoksun olan bir kişinin O’nu algılayamaması 	mümkündür. Ama Daniel Tanrı’nın hoşnut olduğu “ruhu 	ezik olan, ve sözünden titreyen” 	bir kişiydi (Yşa.66:2). Tanrı da ona sırlarını açıklıyordu 	(bkz. Mez.25:14; Amo.3:7).

	Daha 	önce olduğu gibi görümden çok etkilenen Daniel’in gücü 	tükendi (8:27).

	10:10-11 Meleğin 	sözlerine göre, Daniel bu nedenle Tanrı tarafından çok 	sevilen biriydi (bkz. 9:23). Tanrı’nın 	bizi kişisel olarak sevdiğini bilmek büyük sevinç, güç ve 	şifa kaynağıdır. Melek bunu bildirdikten sonra Daniel’e ayağa 	kalkmasını söyler. Tanrı’nın 	kendisine gönderdiği sözlere dikkatle, iyi 	kulak vermeli. Ayrıntılı bir 	önbildiri verilecekti (bölüm 11).

	10:12-14 Bu 	ayetler, duanın yarattığı etki üzerine çok ilginç açıklamalar 	sağlar. Yakup 5:16’da “doğru bir 	kişinin yalvarışının çok güçlü ve etkili” olduğunu 	okuyoruz, ama burada duanın görünmeyen ruhsal savaştaki yerini 	görebiliriz.

	Daniel’in 	amacı anlayışa erişmekti. 	Tanrı’ya yaklaşımı da kendini 	Tanrı’nın önünde alçaltmaktı. 	İşte bunu yapmaya karar verdiği gün 	duası işitildi. Ama duanın yanıtını 	alması tam 21 gün gecikti. Neden? Çünkü ruhsal alemdeki şavaş 	alanından geçmeye çalışan güçlü haberci meleğe karşı 	duruldu. Kimin tarafından? Pers 	krallığının önderi diye 	tanımlanan Şeytan’ın güçlü ve kötü bir meleği tarafından. 	Dualarımızın işitildiğinden emin olarak (1Yu.5:14-15) Tanrı’ya 	cesaretle yaklaşabiliriz (İbr.4:16). Fakat çeşitli sebeplerden 	beklediğimiz cevabı hemen almayabiliriz. Bu nedenle sabırla dua 	etmeye devam etmeli (bkz. Lu. 18:1-8) ve aceleci olmamalıyız.

	Pers 	krallığının önderi deyişinden 	Şeytan’ın karanlık egemenliği hakkında bazı şeyler 	anlayabiliriz. Bu karanlık yapı içerisinde çeşitli “yönetimler, 	hükümranlıklar, güçler ve egemenlikler” 	içeren ruhsal bir ordu ve hiyerarşi vardır (Ef. 1:21; 6:12). 	Bütün bu yapının başında “havadaki 	hükümranlığın egemeni” ve “bu 	dünyanın egemeni” olan Şeytan yer 	alır (Ef. 2:2; Yu.12:31; 14:30; 16:11). Bu “yönetimler” 	(başkanlıklar, prenslikler) Yeni Antlaşma’da sık sık geçer 	(Rom.8:38; Ef. 1:21; 3:10; 6:12; Kol. 1:16; 2:10, 15; Tit. 3:1). 	Anlaşılan dünyanın değişik bölgeleri veya halkları üzerinde 	yetkili olan kötü ruhlar, Şeytan’ın egemenliğini 	yönetmektedirler. Şeytan “cinlerin 	önderi”dir (Mat.9:34; 12:24). 	Bunlar büyük olasılıkla ulusların hükümetlerini etkileyerek 	dünyayı yönetirler (örneğin 10:20’deki Pers ve Grek 	önderleri). Gökteki ruhların yönetimiyle yerdeki kralların 	yönetimi arasında yakın bir bağlantı vardır (Yşa.24:21).

	Tanrı’nın 	melekleri ile Şeytan ve melekleri arasındaki savaşta Mikail’in 	özel bir yeri olduğu görülüyor (Dan. 10; Yah. 9; Va.12:7-9). 	Bundan öte, meleklerin nasıl uyum içinde birbirlerine yardım 	ederek savaştıkları örneğini görebiliriz: Baş 	önderlerden (baş melekler) Mikail bana yardıma geldi. 	Demek ki “Gökte Tanrı’nın 	istediği oluyor” (Mat.6:10).

	Haberci 	melek gelmekten 	alıkonuldu. Şeytan karşı koyarak 	Tanrı’nın işini yapmak isteyen kişiyi de engelleyebilir 	(Rom.1:13; 2Se.2:18).

	Daniel’e 	açıklanacak görüm 	gelecekle ilgili, 	özellikle son günlerde 	onun halkı 	olan İsrailoğulları’nın başına 	neler geleceği ile 	ilgili olacaktı. Bu 	“son günler” Mesih’in birinci 	gelişiyle başlayan döneme ama özellikle ikinci dönüşünden 	önceki zamana işaret eder.





c) Haberci Daniel’i güçlendiriyor 	(10:15 - 11:1)


	10:15-17 Daniel 	kendisine söylenen şaşırtıcı sözler karşısında suskun 	suskun yere baktı. Gücü ve cesareti 	kaybolmuştu. Dikkat edin, Tanrı’nın melek aracılığıyla bile 	seslendiği kişi çok etkilenir. Bu durum hafife alınacak veya 	küçümsenecek bir durum değildir. Yeşaya 6:6-7’de olduğu gibi 	dudaklarının murdarlığını hisseden peygamberin dudaklarına 	melek dokundu. 	O zaman Daniel konuşmaya başladı. 	Yetersizliğini itiraf etti. Küstah insanlar yüce meleklere 	sövmekten korkmayabilir (2Pe.2:10) ama Daniel gibi Tanrı adamları 	bu habercilere büyük saygı ve korku beslerler. Bu yüzden de 	melekler sık sık göründükleri insanlara öncelikle “Korkma” 	diye seslenirler.32

	10:18-19 Melek 	tekrar Daniel’e dokundu, 	onu güçlendirdi. 	Meleklerin dokunma hizmeti özellikle imanlıyı güçlendirir (bkz. 	İbr.1:14; Luk.22:43).

	Melek 	Daniel’e çok sevildiğini 	hatırlatarak ona “Esenlik 	olsun sana! Korkma… Güçlü 	ol! Evet, güçlü ol!” 	der. Birçok durumda bizim de en büyük 	ihtiyacımız güçlü ve mert olmaktır (Yşu.1:7, 9, 18; 	1Ko.16:13). Bu sözler Daniel’i güçlendirdi. Biz de bunları 	birbirimize söyleyelim!

	10:20-21 Yukarıda 	dediğimiz gibi bu ayetler ruhsal alemdeki savaş hakkında bizi 	aydınlatıyor. Melek Pers önderiyle 	savaşacağım derken, Pers 	Krallığı’nın hükümetini arka planda yöneten kötü ruhtan 	söz etmektedir. Sonra Tanrı’nın belirlediği zamanda Grek 	Önderi denen başka bir şeytani reis 	gelecek. 	Buna göre, dünyadaki kralların tahta geçmesinin ruhsal aleme 	bağlı olduğu ve “Yüce Olan’ın 	insan krallıkları üzerinde egemenlik sürdüğü ve onu dilediği 	kişiye… verebileceği” anlaşılır 	(4:17).

	Bu 	savaşın nedeni, İsrail’in sürgün döneminin sona ermesi ve 	imanlı azınlığın Kutsal Topraklar’a geri dönmeye başlamış 	olması olabilir. Böyle bir gelişmenin Mesih’in gelmesine yol 	açacağını bilen Şeytan ve ruhları, İsrail’in yeniden 	canlanmasını engellemek için var güçleriyle karşı 	koyacaklardı.

	Bunu 	izleyen bölümde açıklanan bildiri, Gerçek 	Kitap’ta neler yazıldığı şeklinde 	tanıtılır. Bu yazı belki gökteki taht üzerinde oturanın 	elindeki mühürlü tomara, yani İsrail’in ve diğer ulusların 	başına gelecek yargıyı yazan kitaba benzer (bkz. Vah.5:1).

	Önderiniz 	Mikail sözleri baş meleğin İsrail 	halkıyla olan özel ilişkisini ifade eder. Tıpkı Pers 	krallığının “önderi”nin bir ruh olması gibi, aynı şekilde 	Mikail de “senin halkını koruyan 	büyük önder” olarak Tanrı’ya 	hizmet etmektedir. (12:1).



	11:1 Medli 	Darius’un krallığının birinci 	yılında Daniel’le konuşan yüce 	melek, Medler’in ve Grekler’in arkasındaki ruhlara karşı 	mücadeleye başlamıştı. Demek ki yaklaşık dört yıldır bu 	ruhsal savaş sürmekteydi. Meleklerin arasındaki dayanışma 	burada açıkça görülür: Mikail'i 	destekleyip korumak için yanında durdum.

	Şeytan, 	Mesih’in çıkacağı seçilmiş soyu yok etmek için Ester’in 	zamanında elinden geleni yapacaktı (bkz. Est. 3). Bunu İ.Ö. 	167-164 tarihlerinde Antiyokus aracılığıyla bir daha deneyecek 	(Dan.11:28-35), ama Rab buna izin vermeyecekti. Bu çabalar tarih 	boyunca süren “kadının soyu” ile “yılanın soyu” 	arasındaki düşmanlığın parçalarıdır (bkz. Va.12). Bütün 	bu olayların arkasında ruhsal bir savaş devam etmektedir. Her 	zaman Pavlus’un şu öğüdünü hatırlamalıyız: “Savaşımız 	insanlara karşı değil, yönetimlere, hükümranlıklara, bu 	karanlık dünyanın güçlerine, kötülüğün göksel yerlerdeki 	ruhsal ordularına karşıdır. Bu nedenle, kötü günde 	dayanabilmek, gerekli olan her şeyi yaptıktan sonra yerinizde 	durabilmek için Tanrı’nın bütün silahlarını kuşanın.”

(Ef. 6:12-13).





2) Antiyokus ve 	Mesih Karşıtı’nın getirdiği sıkıntı dönemleri (11:2 - 	12:4)


	 		 		 		 			 				Bölüm 				7, dört büyük 				krallığı açıklarken özellikle Roma 				Krallığı, 				küçük boynuz olan Mesih 				Karşıtı ve 				Mesih’in ikinci gelişini merkez alır.

			 			 				Bölüm 				8, Med-Pers 				ve Grek krallıkları 				arasındaki savaşları açıklarken özellikle Mesih Karşıtı’nın 				öncüsü olan kral Antiyokus’un 				İsrail’e karşı yaptıklarını merkez alır.



		 			 				Bölüm 				9:20-27 Roma 				Krallığı, 				Mesih Karşıtı 				ve Mesih’in her iki gelişini merkez alır

			 			 				Bölüm 				10-12, Med-Pers 				ve 				Grek krallıkları 				kendi aralarındaki savaşları açıklarken özellikle Mesih 				Karşıtı’nın öncüsü olan kral Antiyokus’un 				İsrail’e karşı yaptıklarını merkez alır.



	 	7. ve 8. bölümlerdeki 	görümler birbirini tamamladığı gibi 9. ve 10-12. bölümlerdeki 	açıklamalar da birbirini tamamlar. Aynı zamanda, 7. ve 9. bölüm 	birbirine paralel olduğu gibi 8. ve 10-12. bölümler de birbirine 	paraleldir:





a) Pers Krallığı’ndan 	İskender’in ölümüne kadar (11:2-4)


	11:2 Bu 	ayet Pers İmparatorluğu’nun tarihini çizerek hem 2. bölümdeki 	heykelin gümüşten göğsünü ve kollarını andırır, hem 7. 	bölümdeki ayıya benzer yaratığın hem de 8. bölümdeki koçun 	karşılığıdır. O dönemde kral olan Koreş’in ölümünden 	sonra Pers Krallığı’nda 	ortaya çıkacak üç kral şunlardır: 	(a) Koreş’in büyük oğlu Kambeses (İ.Ö. 529-523). Bu 	kralın önderliğinde Mısır fethedilmiştir. (b) Kendini Koreş’in 	küçük oğlu Smerdis olarak gösteren sahtekâr Guamata ve (c) 	Persli Darius (Dara) Histapes (İ.Ö. 522-485).

	Bu 	üç kraldan sonra gelecek olan ve onlardan daha 	zengin ve güçlü olacağı 	belirtilen kral, Ester kitabında adı geçen Darius’un oğlu 	Ahaşveroş’tu (Kserkses) (bkz. Ester 1:1). Kendisi bir milyon 	askerden oluşan bir orduyu toplayarak Grek 	ülkesine karşı 	çıktı. Fakat İ.Ö. 480’de Salamis’te Grekler onu büyük bir 	yenilgiye uğrattılar.

	11:3-4 2., 	7. ve 8. bölümlerde açıklandığı gibi, Persler’in yerine 	Büyük İskender büyük yetkiyle 	ortaya çıktı ve şaşırtıcı askeri zaferler kazandı (İ.Ö. 	334-327). Ama bundan kısa bir süre 	sonra, o gücünün 	doruğundayken, İskender çılgın bir 	sarhoşluğun sonucu olarak hastalanıp aniden öldü (İ.Ö. 323). 	İskender’in küçük oğlu gizlice katletildi ve böylece krallık 	onun soyundan gelenlere geçmeyecek 	sözü yerine geldi.

	Bundan 	15-20 yıl kadar sonra, İskender’in dört büyük komutanı 	parçalanan imparatorluğu aralarında paylaştırdılar (bkz 8:8’le 	ilgili notlar). Bu da dört parçaya bölünecek 	ve krallığı 	yıkılıp başkalarına verilecek 	sözlerinin yerine gelmesiydi.





b) Tolemayos ve Selukos devletleri 	arasındaki savaşlar

(11:5-20)


	Bu 	dört komutanın ikisinin büyümeleri ve krallıkları arasında 	ortaya çıkan savaşlar, gerçekleşmelerinden yıllar önce bu 	ayetlerde açıklanır. O kadar ayrıntılı açıklamalar 	yapılmıştır ki, Tanrı’nın gelecekteki olacakları vahiy 	yoluyla bildirdiğine inanmayan yorumcular Daniel kitapçığının 	bu olaylardan sonra yazıldığını öne sürerler. Ayrıntılar o 	denli açıktır ki, Tanrısal önbildiri niteliği ancak bu şekilde 	inkâr edilebilir.

	Bölüm 	boyunca tekrarlanan Günay Kralı 	ve Kuzey Kralı 	ifadelerini şöyle anlamamız gerekir:

	 	1)	“Güney,” İsrail’in güneyinde bulunan 	Mısır topraklarıdır. “Güney Kralı” da İskender’in 	komutanı Tolemayos ve onun önderliğinde başlayan Tolemiler 	İmparatorluğu’nun krallarını temsil eder.

	 	2)	“Kuzey,” İsrail’in kuzeyinde bulunan 	Suriye topraklarıdır. “Kuzey Kralı” da Selukos ve onun 	önderliğinde başlayan Selukiler İmparatorluğu’nun krallarını 	temsil eder.

	İ.Ö. 	310-175 yılları arasında süren bu dönemde birbirine karşı 	savaşan bu iki krallık İsrail toprakları üzerinden sık sık 	geçer ve onu ele geçirir. Tanrı’nın halkı bu krallıklar 	arasında sıkışıp sıkıntı çeker.

	Bu 	tarihlerin ve krallıkların genel hatları aşağıdaki şemada 	görülebilir:33





	11:5-6 Güney 	Kralı diye temsil edilen Tolemi 	krallarının egemenliği en geniş haliyle (M.Ö 310 yıllarında) 	Mısır’la birlikte Filistin ve İsrail’in topraklarını, 	Kıbrıs’ı, Anadolu’nun bazı bölgelerini ve Yunanıstan’ın 	bazı kentlerini kapsıyordu. Ancak 1.Tolemi (Soter) 	ile İ.Ö. 30 yıllında ölen 7. Kleopatra arasındaki 280 yıllık 	dönem süresince Tolemiler’in genel yetki alanı Mısır ve 	Kıbrıs’la sınırlıydı. İsrail toprakları üzerindeki 	egemenliği ise İ.Ö. 200 sularında Selukiler’in eline geçti.

	Ondan 	daha da güçlenecek olan 	komutanlardan biri 	1.Selukos Nikator’du. 	1.Tolemi’nin önderliğindeki askeri hizmetinin sonunda Babil’e 	döndü ve 310 yılında kral unvanını aldı. Suriye’den 	Hindistan’a kadar ulaşan egemenliği böylece Tolemi’ninkinden 	daha geniş topraklara yayıldı. Bu egemenlik Roma generalı 	Pompei’nin zafer kazandığı İ.Ö. 64 yılına kadar sürdü.

	Tolemiler’le 	Selukiler arasındaki çatışmalar İ.Ö. 252 yılına kadar sürdü. 	O zaman ikinci Güney Kralı olan 	2.Tolemi (“Filadelfus”) 	Selukiler’le siyasi bir uzlaşmayı 	onaylamak için kendi kızı olan 	Bernisi’yi ikinci Kuzey Kralı 	olan 2.Antakyus’a eş olarak verdi. 	Fakat “Teos” diye adlandırılan kral Antakyus evliydi ve 	Bernisi’yle evlenmek için boşadığı ilk eşi Laodiki bu durum 	karşısında kayıtsız kalmadı. Bir komplo kurarak Bernisi’yi, 	Antakyus’a doğurmuş olduğu küçük oğlu ve onu 	destekleyen adamlarını ele 	vererek öldürttü. Böylece kız 	(Bernisi) kendi 	gücünü etkili bir şekilde kullanamayacak sözü 	yerine geldi. 2.Antakyus’un kendisi suikasta uğrayıp İ.Ö. 247 	yılında öldü ve Laodiki’nin oğlu 2.Selukos (Kallinikus) 	kral oldu

	11:7-9 Kızının 	başına gelen olaylardan sonra 2.Tolemi de İ.Ö. 247’de öldü. 	İbranice “Kadının 	köklerinin filizinden biri” deyimi, kızın34 	ailesinden biri 	anlamına gelir; oğlu 	3.Tolemi ortaya çıkarak 	kral olmasıyla bu söz yerine geldi. Kız kardeşinin öcünü 	almak için İ.Ö. 246-241 yıllarında Kuzey 	Kralı olan 2.Selukos’un krallığına 	saldırdı. 	Bu başarılı saldırıların sonucunda Tolemi, Selukilerin 	başkenti Antakya’yı ele geçirerek kalesini 	alacak sözünü yerine getirmiş 	oldu. Ayrıca kral, Persler’in yüzyıllar önce (İ.Ö. 524’te) 	Mısır’dan ganimet olarak almış oldukları ilahları, 	dökme putları, değerli altın ve gümüş 	kapları Antakya’dan 	alıp tekrar 	Mısır’a götürdü. 	Ondan sonra, Euergetes İ.Ö. 	240 yıllında 2.Selukos’la yaptığı barış anlaşması 	yüzünden 3.Tolemi birkaç yıl Kuzey 	Kralı’nı rahat bıraktı.

	İ.Ö. 	230 yıllarında Kuzey Kralı 	2.Selukos Tolemiler’in topraklarına kısmen başarılı olan bazı 	seferler düzenledi ama Mısır’a kadar ulaşmadan yine 	kendi ülkesine döndü.

	11:10-12 	Bir kuşak sonra yeni bir dönem başladı. Bu dönem süresince 	Yeruşalim ve İsrail toprakları Selukiler’in ellerine geçti.

	İ.Ö. 	219-218 yıllarında, oğulları savaşa 	hazırlanarak sözü doğrultusunda 	2.Selukos’un ilk oğlu olan 3.Selukos’un üç yıl süren 	krallığından sonra ikinci oğlu 3.Antakyus (Büyük 	Antakyus) büyük 	bir ordu toplayıp Filopater 	diye adlandırılan 4.Tolemi’ye 	karşı saldırıya geçti ve oldukça başarılı bir dönemde 	Güney Kralı’nın kalesine dek 	ilerledi. Ama başarı ile başlayan 	bu seferler İ.Ö. 218 yılında Rafia çatışmasında Tolemiler 	tarafından sona erdirildi. Öfkeyle 	çıkıp savaşan 4.Tolemi Kuzey 	Kralı’nı ve büyük ordusunu 	bozguna uğrattı. Sonra kendisi gurura 	kapılarak on binlerce insanı öldürdü. 	Ama burada önceden yazıldığı gibi bu zaferi 	fazla sürmedi.

	11:13-16 İ.Ö. 	212-204 yıllarında Büyük (3.) Antakyus, Seluki 	İmparatorluğu’nun sınırlarını kuzeyde Hazar Denizi’ne 	kadar ve doğuda İndus Irmağı’na kadar genişletti. Ancak 	birkaç yıl sonra dikkatini 	tekrar Tolemiler’e çevirdi: Kuzey 	Kralı öncekinden daha büyük bir ordu toplayacak... büyük, iyi 	donatılmış bir orduyla ülkeye doğru ilerleyecek. 	İ.Ö. 202-201 yıllarında Antakyus, Fenike ve Filistin 	topraklarına saldırarak Gaza kalesini ele geçirdi.

	Bu 	fırsatı değerlendirmek isteyen bazı milliyetçi Yahudiler, yani 	Daniel’in halkından bazı zorbalar, 	Tolemi rejimine karşı ayaklandılar, ama yenilgiye 	uğradılar. Mısırlı general 	Skopas’ın kısmen başarılı olan karşı saldırısı sonucunda 	Yeruşalim ve Yahudiye’deki önderler cezalandırıldılar.

	İ.Ö. 	200 yılında Antakyus bir kez daha Tolemiler’in üzerine geldi ve 	general Skopas ordusuyla birlikte güçlü Sayda kentine geri 	çekildi. Antakyus ise toprak yığarak 	tepecikler yaptı… surlu kenti (Sayda’yı) 	ele geçirdi. 	Tolemiler’in en seçme askerlerinin 	bile karşı durmaya güçleri yetmedi.



	Bundan 	sonra İsrail toprakları artık Seluki İmparatorluğu’nun elinde 	kaldı. İ.Ö. 198 yıllında Yeruşalim’e giren Antiyokus bütün 	egemenliği ele geçirdi: Güzel 	Ülke’yi yönetecek, yıkıp yok etme yetkisi onun elinde olacak.

	11:17-19 Bu 	ayetler Antakyus’un egemenliğinin son on yılında yapacaklarını 	bildirir. Tolemi İmparatorluğu’nu tümüyle ele geçirmek 	amacıyla kızı Kleopatra’yı 	o dönemin Güney Kralı 5.Tolemi’ye 	eş olarak verdi. 	Ama İ.Ö. 195 yılında gerçeleşen bu evlilik Antakyus’a 	beklediği yarar sağlamadı, 	çünkü Kleopatra babasını desteklemedi. Bunun devamında 	Kleopatra, kocası 5.Tolemi İ.Ö. 181’de ölünce tahta geçen 	küçük oğulları 6.Tolemi’nin naibi olarak rejimi devam 	ettirdi. 3.Antakyus tasarısını 	gerçekleştiremeden zaten İ.Ö. 187 yılında öldü.

	Öte 	yandan Tolemiler’e karşı başarısız kalan Büyük Antakyus 	deniz kıyısındaki bölgelere 	(Bergama Krallığı ve Ege 	Denizi’ndeki adalar) yönelerek 	birçoklarını ele geçirdi. 	Kendisine katılan ünlü Roma düşmanı Anibal’la birlikte İ.Ö. 	196 yıllında Boğaz’ı geçerek Trakya’ya saldırdı. 	Makedonyalılar ise ilerleyen Roma’dan yardım istediler ve Roma 	orduları harekete geçti. Magnezya çatışmasında bir 	komutan diye söz edilen Romalı 	Lusyus Kornelius Sipio Asiatikus, Antakyus ve 70.000 askerden oluşan 	ordusunu bozguna uğrattı. Roma’nın talep ettiği tazminat 	parasını kendi hazinesinde bulamayan Kuzey 	Kralı kendi ülkesinin kalelerine yöneldi. 	Oradaki bir halkın (Elymais’te) tapınağını talan etmeye 	çalışırken o halk karşı koyup İ.Ö. 187’de Antakyus’u 	öldürdü. Böylece tökezleyip düştü 	ve bir daha ortaya çıkmadı.

	11:20 3.Antakyus’un 	yerine geçen 	ilk oğlu 4.Selukos Filopater, 	Roma İmparatorluğu’na tazminat ödemelerini devam ettirmekte çok 	zorlandı. İbranice 2.Makabiler kitapçığına göre Simon adlı 	bir Yahudi hain krala Yeruşalim’deki tapınakta Selukiler’in 	tüm borçlarını ödeyecek kadar büyük hazine bulunduğunu 	bildirdi. Kral da krallığının yüceliği için zorla 	vergi toplayacak birini gönderecek. Kutsal 	tapınağı yağmalamak için özel para toplayıcısı Heliodorus’u 	Yeruşalim’e gönderdi, fakat korkunç bir görümde kendisini 	kırbaçlayan güçlü melekleri gören Heliodorus tapınağa 	girmekten vazgeçip eli boş döndü.35

	Kral 	bundan kısa bir zaman sonra Heliodorus tarafından zehirlenerek 	öfkesiz ve savaşsız yok edildi. 	Böylece İsrail’in en büyük düşmanı olacak olan, Büyük 	Antakyus’un ikinci oğlu 4.Antakyus için sahne hazırdı.





c) Antiyokus’un yarattığı 	büyük sıkıntı dönemi (11:21-35)


	Bu 	ayetlerde tarihi açıklanan Kuzey Kralı, ünlü 4.Antakyus 	Epifanes’tir. 	Daha önce Daniel 8:9-10 ve 23-25’te, tapınakta Tanrı’ya 	sunulan günlük sunuyu kaldıran ve O’nun kutsal yerine 	saygısızlık eden “küçük boynuz” olarak açıklanmıştır 	(bkz. iligli notlar). Burada ise “Eski Antlaşma’nın Mesih 	Karşıtı” olarak bilinen, İsrail’in Tanrısı’na ibadeti 	tamamen yok etmeye çalışan bu kişinin korkunç etkinliği daha 	ayrıntılı bir şekilde bildirilir. Bu kişinin, birçok yönden 	son ve esas “yasa tanımaz adam”ın öncüsü olduğu görülür.

	11:21 Aslında 	4.Selukus öldükten sonra oğlu Demetrius kral olmalıydı ve bu 	nedenle amcası krallıkla 	onurlandırılmamış deyişiyle 	tanımlanır. Ama bu kurnaz, değersiz 	adam “emniyet vaktinde” (eski çeviri) devletin büyüklerine 	büyük vaatler ve kurduğu düzenler sayesinde gelip 	krallığı ele geçirdi. 	Mesih Karşıtı’nın bir özelliği de yalan ve her türlü 	yanıltıcı sözlere başvurması olacaktır (bkz. 2Se.2:9).

	Tahta 	geçtikten sonra kendisi için çok büyük şeyler tasarladı. 	Örneğin bastırdığı madeni paralar üzerine “Görünen Tanrı” 	anlamına gelen Epifanes Teos 	sözlerini yazdırarak kendini tanrı ilan etti (bkz. 2Se.2:3-4).

	11:22-24 Antakyus’un 	krallığı barış anlaşmaları ile yaptığı hileli siyasal 	oyunlar sayesinde başarılı bir şekilde başladı. 5.Tolemi’nin 	iki oğlu Filometor 	ve Fiskon’u, 	sırayla birini diğerine karşı kullanarak Tolemiler’in çok 	güçlü orduları süpürüp yok etti. 	Buradaki antlaşma önderi 	de yok edilecek ifadesi 	ya Antakyus’un antlaşma yaptığı 6.Tolemi Filometor 	ya da İsrail’in o dönemki başkâhini Oniyas 	olabilir, çünkü başkâhin Tanrı’nın antlaşma yaptığı 	halkın temsilcisiydi (bkz. 11:28, 30, 32). Onunla 	yapacağı antlaşmadan sonra başkalarını aldatacak 	ifadesine bakılarak, büyük olasılıkla bu antlaşmanın bozulan 	siyasal bir uzlaşma anlamına geldiği olasıdır.

	Sonuç 	olarak Antakyus ilin zengin bölgelerine saldırarak 	çok sayıda zafer kazanabildi. Kalelere 	saldırmak için düzenler kuracak, ama bu uzun sürmeyecek ifadesi 	Tolemiler’e karşı olan seferlerin özeti olabilir.

	11:25-28 Bu 	ayetlerde daha ayrıntılı bir açıklama bulunuyor. Antakyus İ.Ö. 	170 yılında Güney Kralı’na 	saldırır, ama hazırlanan Tolemi 	kralı büyük ve çok güçlü birorduyla savaşacak. 	Ne var ki, Antakyus’un kurduğu 	düzenler yüzünden bu güçlü ordu 	yetmez, Tolemi Filometor 	ona karşı duramaz. 	Bu düzenler sonucunda Tolemi’yi kendi sofrasında 	yiyen yakınları arkadan bıçaklarlar, 	ordusu dağılır, 	birçokları vurulup öldürülür.

	27. 	ayet kurulan düzenlere ilişkin 	daha çok açıklama getirmektedir. 	Antakyus ile Tolemi aynı masada oturup 	birbirlerine yalan söyleyerek düzen 	kurarlar, ama onların planları dönüp dolaşıp Tanrı’nın 	tasarılarına hizmet edecektir: Son, 	belirlenen zamanda gelecektir. Daniel 	Tanrı’yı överken bu gerçeği şöyle dile getirmiştir: “O’dur 	zamanları ve mevsimleri değiştiren. Kralları tahttan indirir, 	tahta çıkarır” (2:21).

	Antakyus 	bu seferlerde dilediğini yaptıktan 	sonra büyük 	bir servetle ülkesine (Antakya’ya) 	döner. 	Bu arada onun esas amacının 	ne olacağı açıklanır: Kutsal 	antlaşmaya karşı gelmek. Tanrı’nın 	düşmanının bütün hedefi Tanrı’nın kutsal antlaşmasını 	yok etmektir. Çünkü o antlaşma veya vaat doğrultusunda Mesih, 	Şeytan’ın işlerine son vermeye gelecekti. İşte bu kutsal 	antlaşma Tanrı’nın bütün 	egemenliği ve kurtarış planını temsil etmektedir.

	11:29-30 Antakyus 	Tanrı’nın belirlediği zamanda 	Tolemiler’e yine saldırdı, 	ancak bu kez sonuç öncekinden farklı 	oldu. Tolemiler’in yardım çağrısı 	karşısında Romalı deniz kuvvetleri (Kitim’den 	gelen gemiler) Mısır’a yetiştiler. 	Roma komutanı Popilius Laenas Antakyus’a meydan okuyarak hemen 	Mısır’ı terk etmesini buyurdu. Antakyus da çaresiz kalıp 	öfkeyle geri döndü.

	Antakyus 	Mısır’da savaşı sürdürürken Yeruşalim’deki başkâhinin 	ailesinden biri olan Yason, Antakyus’a daha büyük rüşvet 	vererek başkâhinliği kendisinden koparmış olan öz kardeşi 	Menelaus’tan geri almak için silahlı bin kişi toplayarak kenti 	ele geçirmiştir. Morali bozuk geri dönen Antakyus, İ.Ö. 168 	yılının 16 Aralık tarihinde güçlü bir ordu ile Yeruşalim’e 	girip on binlerce kişiyi katleder. Amacı tekrar şöyle 	belirtilir: Kutsal antlaşmayı ortadan 	kaldırmak. Elbette bunun yanı sıra, 	kutsal antlaşmayı bırakan 	Yahudiler’e (Menalaus ve yandaşları) kayırır.

	Buna 	benzer bir şekilde Mesih Karşıtı da büyük sıkıntı döneminde 	Yeruşalim kentini ayaklar altına alacaktır. Peşine takılan 	kalabalıklar da “Canavar gibisi var 	mı? Onunla kim savaşabilir?” 	diyerek onu destekleyeceklerdir (bkz. Va.13:4).

	11:31-32 Sonra 	Tanrı’nın kutsal tapınağına girerek kutsal eşyaları talan 	ettiler. Kutsal yere yıkıcı iğrenç 	şey diye adlandırılan bir Zeus 	heykeli diktiler. Putperest bir sunak yerleştirerek tapınağı 	Roma ilahı Zeus’a adadılar. Böylece Süleyman’ın yaptırdığı 	önceki tapınakta yapılan murdar edici işler (bkz. 2Kr.16:10-16; 	21:3-5) tekrarlanmış oldu. Aynı zamanda Antakyus günlük 	sunuları kaldırarak gerçek görünmez 	Tanrı’ya yönelik ibadeti yok etmeye çalıştı. Yukarıda 	açıkladığımız gibi Mesih Karşıtı da son günlerde “kurbanı 	da sunuyu da kaldıracak” (9:27).

	Mesih 	İsa, kendisinin ikinci gelişinden hemen önce gerçekleşecek olan 	durumu açıklamak için bu olayı şöyle hatırlattı: “Peygamber 	Daniel’in sözünü ettiği yıkıcı iğrenç şeyin kutsal yerde 	dikildiğini gördüğünüz zaman -okuyan anlasın- Yahudiye’de 	bulunanlar dağlara kaçsın” 	(Mat.24:15; Mar.13:14). Bundan anlıyoruz ki, Antakyus’un İ.Ö. 	168’de yaptıkları Mesih’in ikinci gelişinden önce bir 	başkası (Mesih Karşıtı) tarafından tekrarlanacaktır (bkz. 	ayrıca 2Se.2:1-10).

	Antlaşmayı 	bozanlar, yani Tanrı’ya sadık 	kalmayan insanlar bu küfürbaz kralın söylediği güzel 	sözlerle ayartılacak. 	Buna karşın bir başka halk var gücüyle 	ona karşı duracak. Kimdir bu cesur 	azınlık? Tanrısı’nı tanıyan 	halk. Süleyman’ın söylediği gibi 	“Akıl, Kutsal Olan’ı tanımaktır” 	(Özd.9:10). Tanrı’yı gerçekten tanımak sonsuz yaşamdır 	(Yu.17:3), her şeye değer bir hazinedir (Flp.3:8-10). Acaba bizler 	tapındığımızı söylediğimiz Tanrı’yı ne kadar tanıyoruz? 	Tanrısı’nı tanıyan halk cesaretle düşmana karşı 	duracaktır.

	11:33-35 Bu 	korkunç sıkıntılar altında ezilen halkın güç ve teşviğe 	ihtiyacı olacak. Yukarıda Tanrısı’nı 	tanıyan halk ve burada bilge 	diye adlandırılan kişiler 	birçoklarını eğitecekler. 	Tanrı’nın diri vaatlerini halka ileteceklerdi ve böylece onları 	harekete geçireceklerdi. Bu onlara pahalıya mal olacaktır: 	Kılıçla öldürülecek… tutsak 	edilecek… mallarından edilecekler.

	Bu 	peygamberlik sözü İ.Ö. 168’de kâhin Yahuda Makkabi ve 	kardeşlerinin Grekler’e karşı kazandıkları inanılmaz 	zaferlerle yerine geldi. O tarihten itibaren büyük can kaybıyla 	başlayan İsrail’in bağımsızlık dönemi, İ.Ö. 70’lere 	kadar devam etti.36





ç) Mesih Karşıtı’nın 	yarattığı sıkıntı dönemi (11:36-39)


	Antakyus’la 	ilgili önbildiriler 35. ayetle birlikte sona erer ve onu izleyen 	ayetler Mesih Karşıtı ile ilgili olayları açıklamaya başlar. 	11:36 ile 12:4 arasındaki metin, son günlerde gerçekleşecek olan 	şu olaylara değinir:

	(1) Tek bir dünya 	önderi.

	(2) Tek bir dünya dini.

	(3) Bir dünya savaşı.

	(4) İsrail için büyük 	bir sıkıntı dönemi.

	(5) Sıkıntı döneminin 	sonunda Tanrı’nın halkının kurtuluşu.

	(6) Ölülerin dirilişi 	ve yargı.

	(7) Doğruların 	ödüllendirilmesi.

	11:36 Dilediği 	gibi davranan ve kendini 	bütün tanrılardan daha büyük, daha yüce gösteren bu 	gururlu kral 	Mesih Karşıtı’dır. Daha önce Daniel 7’de açıklanan bu 	“küçük boynuz” veya diktatörün başlıca niteliği 	“saygısızca söz söyleyen bir 	ağız” ile “Yüce 	Olan’ı kötüleyen sözler” 	söylemesiydi (7:8, 11, 24-25). Aynı şekilde burada bu adam 	tanrıların Tanrısı’na duyulmamış 	sözler söyleyecek. Pavlus bu yasa 	tanımaz adamı aynı şekilde tanıtır (bkz. 2Se.2:4). Vahiy 13’te 	açıklandığı gibi “bütün dünya” 	bu canavara ve ona yetki veren Şeytan’ın kendisine tapacaklar 	(Va.13:4, 8). Şeytan’ın her zaman arzuladığı da budur (bkz. 	Yşa.14:12-14; Mat.4:9).

	Mesih 	Karşıtı çok başarılı olacak, 	çünkü Tanrı’nın gazabı bu sıkıntı veya öfke 	zamanında 	İsrail’e ve dünyada oturan diğer uluslara açıklanacak. Ama 	iyi ki bu dönem sınırlıdır. Mesih Karşıtı’nın başarıları 	ancak Tanrı’nın öfkesi 	tamamlanıncaya dek sürecektir. 	Kutsalların acı çekeceği bu dönemin süresi Dan. 7:25’te “bir 	vakte, vakitlere ve yarım vakte kadar” 	(3.5 yıl) diye tespit edilmiştir (bkz. 12:7 ve 7:25’le ilgili 	notlar).

	11:37-39 Bu 	üç ayette “ilah” 	sözcüğü sekiz kez geçer. Mesih Karşıtı her şeyden önce 	insanların taparcasına kendisine bağlanmalarını talep edecek. 	İnsanları geleneksel hiçbir dinin ilahına taptırmayacak. Ama 	kendinden başka bir ilahı da olacaktır: “Güç” veya kaleler 	ilahını yüceltecek. Mesih Karşıtı 	atalarının tanımadığı 	bu ilahı en değerli armağanlar 	sunarak onurlandıracak. Vahiy’de 	Mesih Karşıtı’nın onuruna yapılan ve herkesin tapmak zorunda 	olacağı bir puttan söz edilir (bkz. Va.13:14-15; 14:9,11; 15:2; 	16:2; 19:20; 20:4). Herhalde buradaki durum aynı olaydan söz 	etmektedir. Bu bir tür din, ama insanın tanrılaştırıldığı 	bir din olacaktır. Canavar da bu eşsiz benzersiz insan 	sayılacaktır (bkz. Va.13:4).

	Eğer 	Mesih Karşıtı Yahudi kökenli ise, atalarının 	ilahları ifadesinin (elohim) 	“Tanrısı” diye çevrilmesi daha doğru olur. Ayrıca bazı 	yorumcular kadınların bağlandığı 	ya da “özlediği” ifadesinin Mesih’i kastettiğini 	düşünmektedirler.37 	Çünkü Mesih’in annesi olmak Yahudi kadınların en içten 	arzusuydu (bkz. Luk.1:42-43, 48; 11:27). Bu doğru olmayabilir, ama 	bu adamın her şeyden çok Baba ve Oğul’dan nefret edeceği 	kesindir (1Yu.2:18).





d) Mesih Karşıtı’nın 	zaferleri ve sonu (11:40-45)


	11:40 Son 	bir savaş olacak. Bölümün önceki deyişlerine bakılırsa, 	buradaki Güney Kralı 	Mısır ve müteffikleridir. Belki de son 	zamanda söz 	konusu birlik Müslüman dünyası olabilir. Bazı yorumculara göre 	Kuzey Kralı 	Rusya’yı temsil etmektedir (bkz. Hez. 38-39). Ama büyük 	ihtimalle Mesih Karşıtı’nın kendisidir. Büyük askeri güçle 	Güney birliğine saldıracak 	ve büyük zafer kazanacaktır.

	11:41-45 Mesih 	Karşıtı’nın orduları Güzel Ülke 	diye adlandırılan İsrail topraklarına girecek. 	Mesih Karşıtı dünya ülkelerinin birçoğunu yenilgiye 	uğratacak. Kendisine karşı kimse 	duramayacak. Birçok zaferden sonra Ortadoğu’dan gelen haber onun 	büyük öfkeyle yola çıkmasını 	sağlayacak. Ordugâhını denizle 	güzel kutsal dağ arasında kuracak. 	Bu yer büyük olasılıkla Megiddo ovasıdır (bkz. Va.16:16). 	Aslında bütün ulusları Yeruşalim’e karşı toplayan Tanrı’nın 	kendisi olacaktır (bkz. Zek.12:2; 14:2). Çünkü onları 	yargılayacaktır.

	Mesih 	Karşıtı ansızın yıkıma uğrayacak ve yaşamı 	son bulacak. Bu yıkımı Mesih’in 	kendisi gerçekleştirecektir (bkz. Zek. 14:3; Va.19:19-20; 2.Se. 	2:8).





e) Son dönemin 	özeti (12:1-5)


	Gördüğümüz 	gibi Daniel kitapçığında açıklanan önbildirisel görümlerin 	hepsi (2., 7., 8., 9 ve 10-12. bölümler) İsrail halkı ile diğer 	uluslar arasındaki tarih boyunca süren ilişkiye ışık 	tutmaktadır. Aynı zamanda, bunların hepsinde Tanrı’nın 	Egemenliği ile dünyanın krallıkları arasındaki ilişki de 	açıklanmaktadır. Her bir görüm bu krallıklar dizisinin değişik 	dönemlerine önem verir. Örneğin 7. bölümdeki görüm, Roma 	krallığına özel önem verirken 8. bölümdeki görüm Grek 	krallığına daha çok önem verir. Ama her beş görüm de değişik 	açılardan son günlerde olacak olayları açıklamaktadır. Hepsi 	de Mesih Karşıtı’nın egemenlik süreceği döneme ağırlık 	vermektedir. Aşağıdaki çizelgede bu görümlerin hepsini 	açıklayabiriz.



	 	Bu ayetler aslında son dönemde olacak olayları 	özetler. İsrail’de (özellikle Yeruşalim’de) yaşanacak olan 	büyük sıkıntı 	dönemi, ölülerin dirilişi, 	Tanrı’nın Krallığı’nın kurulması ve benzeri birçok 	önemli konuya değinilir.

	12:1 Bu 	ayette aynı dönemin başka bir açısı da ortaya konulur. Mesih 	Karşıtı’nın yarattığı baskının ana hedefi Daniel’in 	halkı 	olan İsrail ulusu olacaktır. Bu dönem büyük 	önder olan baş 	melek Mikail’in 	ortaya çıkmasıyla başlayacak. Vahiy 12:7-13’te, Şeytan’ın 	ve Mikail’in melekleri arasında ‘gökte’ gerçekleşen bir 	savaşın sonucu olarak Şeytan “melekleriyle 	birlikte yeryüzüne atılır” ve 	“İblis, zamanının az olduğunu 	bilerek… çocuğu [Mesih’i] doğuran kadını [İsrail’i] 	kovalamaya başlar.” Mikail İsrail’i 	koruyan melektir.

	Böylece 	başlayan sıkıntı ulusların 	oluşumundan beri hiç görülmemiş bir sıkıntı dönemi olacak. 	Mesih, ikinci gelişini açıklarken özellikle bu ayete 	başvurmuştur. O’nun söylediği gibi, çok büyük bir can kaybı 	olacak, ve ancak adı kitapta yazılı, 	“seçilmiş olanlar” 	kurtulacaktır (bkz. Mat.24:21-22).

	12:2-3 Bu 	ayetler, ölümden dirilişle ilgili Eski Antlaşma’da bulunan en 	net ayetler sayılır. Yeryüzü 	toprağında uyuyanların birçoğu 	ifadesi ilginçtir çünkü bütün insanların bir anda ölümden 	dirilmeyeceklerine işaret ediyor. Pavlus’un da öğrettiği 	buydu: “Her biri sırası gelince 	dirilecek: İlk örnek olarak Mesih, sonra Mesih’in gelişinde 	Mesih’e ait olanlar…” (1Ko.15:23), 	“Önce Mesih’e ait ölüler 	dirilecek” (1Se.4:16). Vahiy 20’ye 	göre birbirlerinden bin yıl aralıklı iki ayrı diriliş söz 	konusu olacaktır. İlk dirilişe dahil olanlar imanlılardır. 	“İkinci ölümün bunların üzerinde 	hiçbir yetkisi yoktur.” Ama 	“ölülerin geri kalanları, bin yıl 	tamamlanmadan dirilmez” (Va.20:5-6). 	İşte meleğin Daniel’e açıkladığı uyuyanların 	birçoğu bu “ilk 	dirilişe dahil olanlar”dır. Eski 	çeviri burada daha doğrudur: “bunlar 	(ilk grup) ebedî 	hayata, ve şunlar (ölülerin geri 	kalanları) ebedî nefrete 	uyanacaklar.”

	Cehennem 	burada utanca ve sonsuz iğrençliğe 	diye açıklanır. Mesih’in ifadesiyle “orada 	ağlayış ve dış gıcırtısı olacaktır” (Mat.13:41-42). 	Cehennemi cehennem yapan özellikle Tanrı’dan uzak olma 	cezasıdır: “Böyleleri Rab’bin 	varlığından ve yüce gücünden uzak kalarak sonsuza dek mahvolma 	cezasına çıartırılacak” (Se.1:9-10).

	Bu 	dirilenlerin hepsi sonsuz yaşama uyanacaklar, ama özellikle 	bilgeler ve 	birçoklarını doğruluğa döndürenler 	için büyük bir ödül söz konusudur: Gökkübbe 	gibi… yıldızlar gibi sonsuza dek parlayacaklar. 	Hepimiz bunu amaçlamalıyız! Mesih bunların durumunu yine şöyle 	açıklamıştır: “Doğru kişiler o 	zaman Babaları’nın egemenliğinde güneş gibi parlayacaklar” 	(Mat.13:41-42).

	12:4 Daniel’e 	kitabı mühürlemesi, 	yani bu peygamberlik sözünü saklaması 	söylenir. Bununla son 	gelinceye dek onun hem korunacağı 	hem de tam anlamıyla anlaşılamayacağı görünmektedir.

	Bilgileri 	artsın diye, birçokları oraya buraya gidecek, ifadesi 	kimileri tarafından son yüzyılda yaşanan ulaşımın ve 	bilişimin gelişmesi olarak anlaşılır. Ama büyük olasılıkla 	bu, birçok kişi Daniel’e 	verilen bu peygamberlik sözlerini araştıracak 	ve bu konuda bilgi 	artacak anlamına gelir.





3) Haberci melek Daniel’i 	geleceğe hazırlar (12:5-13)


	Bu üç 	bölümün başında olduğu gibi, Daniel yine Rab’bin meleğini 	görür. Melek de yaşlı peygamberi halkın, diğer ulusların ve 	özellikle kendisinin geleceği için son birkaç sözle hazırlar.

	12:5-7 Melek 	konuşmasını bitirdikten sonra Daniel meleğe baktı. 	Görkemli melek veya “adam” ırmağın 	suları üzerinde duruyordu. Sanki 	adam, “zaman ırmağı”nın sürekli akışını kendisi 	denetliyor gibidir. İbraniler mektubunda buna benzer bir şekilde 	“Tanrı’nın yüceliğinin 	parıltısı, O’nun varlığının öz görünümü” 	olan Oğul, kendi “güçlü sözüyle 	her şeyi devam ettirir” (İbr.1:3). 	Gelecekte olacakları yetkiyle bize açıklayan Mesih’tir.

	Ama 	şimdi yalnız keten giysili adam 	değil, biri ırmağın bu kıyısında, 	öbürü öbür kıyısında duran başka iki varlık 	daha ona görünür. Bu iki melekten birisi ilk adama bu olayların 	sonuna ne kadar zaman kaldığını sorar. Melekler de peygamberlik 	sözlerinin ne zaman ve nasıl yerine geleceğini merak ederler 	(Zek.1:12-13; 1Pe.1:12).

	Karşılık 	olarak yüce haberci iki elini göğe 	kaldırarak sonsuza dek Diri Olan’ın, 	yani Tanrı’nın adıyla ant içer. 	Kutsal Kitap kültüründe bu hareket yemin edilirken yapılır 	(bkz. Yar.14:22 ve Vah.10:5-7). Tanrı’nın kendisi en azından 	iki kez “amacının değişmezliğini 	vaadin mirasçılarına daha açıkça belirtmek isteyerek vaadini 	bir yeminle pekiştirdi” (İbr.6:17; 	bkz. Yar.22:15-18 ve Mez.11:4). Vahiy 10’da görünen yüce 	“melek” artık gecikmenin 	olmayacağına dair yemin eder (Va.10:5-7). Tanrı’nın sabırla 	beklemesi bir sırdır (2Pe.3:8-15; Mez.73:3).

	Meleğin 	bir vakit, vakitler ve yarım vakit 	olacak38 	şeklindeki yanıtı, yalnız daha önce 	bildirilen yetmişinci “haftanın” yarısı olan üç buçuk yıl 	süresini tekrarlar (bkz. 7:23-25 ve 9:27’yle ilgili notlar). 	Bunun dışında bir ayrıntı daha açıklanır: Kutsal 	halkın gücü tümüyle kırılınca 	bu sıkıntı sona erecektir, çünkü O’nun amacı İsrail’i 	yargılamak ve onların Mesih’i reddetme gücünü kırmak 	olacaktır (bkz. Zek.12:2-10). Yeruşalim’i Mesih Karşıtı’na 	karşı savunan Yahudiler’in gücü tamamen tükenince Rab 	görünecektir (Zek.14:2-3).

	12:8-10 Bu 	sözleri anlamayan 	Daniel melekten daha ayrıntılı bir açıklama ister. Fakat Rab 	Daniel’e açıklayacağını açıklamıştır. Rab’bin bu 	sözleri korunacak ama ona pek fazla bilgi vermeyecektir. Bunun 	yerine bu sözler son gelinceye dek 	saklanıp mühürlenecek.

	Daniel’in 	zamanından Mesih’in ikinci gelişine kadar süren dönemde 	olacaklar şunlardır:

	Birçokları 	kendilerini arıtıp temizlenecek, lekesiz duruma gelecek. 	Bu sözler Kutsal Ruh’un gelişinden sonraki dönemde yaşanacak 	ruhsal devrimi kastediyor olabilir. Bütün sıkıntılara rağmen 	ve bu sıkıntılar aracılığıyla Mesih’in sevgisinin döküldüğü 	yüreklerde Tanrı’yı hoşnut eden Ruh’un ürünü 	gelişecektir.

	Öte 	yandan dünya değişmeyecek: Kötüler 	kötülük etmeyi sürdürecek. 	Mesih’in Kurtarıcı olarak gelişi bile bunu değiştiremeyecektir. 	Kötülerin hiçbiri anlamayacak 	derken, Rab 	İsa’nın şu sözleri de açığa çıkıyor: “Dünyaya 	ışık geldi, ama insanlar ışık yerine karanlığı sevdiler. 	Çünkü yaptıkları işler kötüydü. Kötülük yapan herkes 	ışıktan nefret eder ve yaptıkları açığa çıkmasın diye 	ışığa yaklaşmaz. Ama gerçeği uygulayan kişi yaptıklarını, 	Tanrı’ya dayanarak yaptığını göstermek için ışığa 	gelir” (Yu.3:19-21). Bu nedenle 	bilgeler anlayacaklar. 	Bilge olmak demek, gerçeği sevip uygulamak demektir.

	12:11-12 Bu 	ayetler yine son sıkıntı döneminin süresiyle ilgilidir. Bu 	dönem günlük sununun kaldırılıp 	yıkıcı iğrenç şeyin konduğu zamandan başlayacak. 	Mesih Karşıtı’nın “kendisini 	Tanrı ilan ederek Tanrı’nın Tapınağı’nda oturacağı” 	zaman gelecektir (2Se.2:4). Ondan 	sonra bin iki yüz doksan gün geçecek. 	Vahiy’deki 1.260 gün süren sıkıntı dönemine 30 gün daha 	eklenir. Yine ona ek olarak 45 gün, daha doğrusu, bekleyip 	bin üç yüz otuz beş güne ulaşan 	kişilerden söz edilir. Bu ayetlerde geçen bu sayıları kimse 	kesin bir şekilde yorumlayamaz, ama belki bu 75 günlük süre 	içinde Rabbimiz İsa Mesih krallığını kurma ve dünyayı 	yenileme işlerini tamamlayacaktır.

	12:13 Daniel’e 	son ve kişisel bir umut vaadi verilir. Kendisi rahatına 	kavuşacak yani ölecek, dinlenecek. 	Ama günlerin sonunda 	kendi payına düşen mirası veya 	ödülünü almak için uyanacak, yani 	ölümden dirilecek.

	Bizim 	umudumuz da ondan çok farklı değildir, ancak biz Mesih’in 	dirilişine sahip olanlar daha şanslıyız. Çünkü Eski Antlaşma 	zamanında yaşamış olan imanlıların hepsi, “imanları 	sayesinde… Tanrı’nın beğenisini kazandıkları halde, hiçbiri 	vaat edilene kavuşmadı. Bizden ayrı olarak yetkinliğe ermesinler 	diye, Tanrı bizim için daha iyi bir şey hazırlamıştı” 	(İbr.11:39-40)

	 	Rabbimiz İsa Mesih’in Tanrısı ve 	Babası’na övgüler olsun. Çünkü O büyük merhametiyle 	yeniden doğmamızı sağladı. İsa Mesih’i ölümden diriltmekle 	bizi yaşayan bir umuda, çürümez, lekesiz, solmaz bir mirasa 	kavuşturdu. Bu miras sizin için göklerde saklıdır. Zaman sona 	ererken açığa çıkarılmaya hazır olan kurtuluşa kavuşasınız 	diye iman sayesinde Tanrı’nın gücüyle korunuyorsunuz. 	(1Pe.1:3-5)





DANİEL’İN YAŞADIĞI DÖNEM

	 	 	 	 	 	 	 		 			 				İÖ

			 			 				Yahuda 				Kralı





			 			 				Babil 				Kralı





			 			 				Pers 				Kralı



	 	 		 			 				625

			 			 				Yoşiya





	 	 		 			 				620

			 			 				Yeremya





	 	 		 			 				615





	 	 		 			 				610

			 			 				Yehoahaz





	 	 		 			 				605

			 			 				Yehoyakim

			 			 				Ü

			 			 				Nebukadnessar





	 	 		 			 				600

			 			 				Yehoyakin





	 	 		 			 				595

			 			 				Sedekiya





			 			 				Hezekiel





	 	 		 			 				590





			 			 				Daniel





	 	 		 			 				585

			 			 				Yeruşalim 				yıkılır

			 			 				Ü





	 	 		 			 				580





	 	 		 			 				575

			 			 				 (70 				yıllık sürgün)





	 	 		 			 				570





	 	 		 			 				565

			 			 				Mısır’a

			 			 				Ü





		 			 				560





			 			 				Koreş 				II



	 	 		 			 				555





			 			 				Nabonidus





	 	 		 			 				550





			 			 				Belşassar





	 	 		 			 				545





	 	 		 			 				540





	 	 		 			 				535

			 			 				Zerubbabel





			 			 				Medli 				Darius

			 			 				Ü





	 	 		 			 				530





			 			 				Koreş 				II





	 	 		 			 				525





	 	 		 			 				520

			 			 				Hagay





			 			 				Darius



	 	 		 			 				515

			 			 				Zekeriya





	 	 		 			 				510





	 	 		 			 				505





	 	 		 			 				500





	 	 		 			 				495





	 	 		 			 				490





	 	 		 			 				485





			 			 				Kserkses



	 	 		 			 				480





	 	 		 			 				475





	 	 		 			 				470





	 	 		 			 				465





			 			 				Artakserkses



	 	 		 			 				460





	 	 		 			 				455

			 			 				Ezra





	 	 		 			 				450

			 			 				Malaki





	 	 		 			 				445

			 			 				Nehemya





HAGAY

ÜZERİNE

YORUM





GİRİŞ


Babil sürgününden sonraki dönemde Tanrı peygamberlerine altı kitapçık esinledi. Bu dönemin tarihini kayda geçiren kitapçıklar Ezra, Nehemya ve Ester’dir. Aynı dönemdeki olayların ruhsal yorumunu yapan peygamberlik kitapçıkları ise, Hagay, Zekeriya ve Malaki’dir.

İ.Ö. 539 yılında Med ve Pers İmparatorluğu’nun ilk büyük kralı olan Koreş, Babil kentini ele geçirdi ve üzerine temsilcisi olarak Medli kral ‘Darius’u’ yetkili kıldı (Dan.5:31; bkz. yorum). Kendisi ise önceki peygamberlerin sözleri uyarınca (bkz. Yşa.44:28 – 45:4, 13) Yeruşalim’deki tapınağın yeniden kurulması yönünde bir ferman çıkardı (Ezr.1:1-4).

Böylece çoğunluk Babil’de kalmayı seçerken İsrail halkının küçük bir kısmı (kalıntısı), yetmiş yıllık sürgünden sonra Zerubbabil’in önderliğinde kendi topraklarına döndü. Yeruşalim’de yıkılmış olan tapınağın yerine yeni bir tapınağın temeli atıldı (Ezr.3). Ancak kente dönenlerin işleri oldukça zordu, ellerindeki olanaklar çok sınırlıydı. Üstelik civarda yaşayan putperest halklar da tapınaktaki çalışmalara karşı çıkıp sürekli işleri engelliyorlardı. Sonunda halkın cesareti kırıldı, işi bırakıp kendi evlerini yapmaya yöneldiler. Tapınak inşaatı yıllar boyunca durakladı. Ne yazık ki halk zamanla bu duruma alıştı, tapınağın yıkık halini kanıksadı, aldırmaz oldu. İşte bu üzücü günlerde Rab, Hagay ve Zekeriya adında iki peygamberi gönderdi.

Hagay’ın bildirisi, Mesih İsa’ya iman eden bizleri özellikle iki yönden ilgilendirir.

1) Tanrı’nın Hagay aracılığıyla söylediklerinin odak noktası kutsal tapınak olan Rab’bin Evi hakkındaydı. Rab’bin 1:8’deki buyruğu son derece net ve açıktı: “Tapınağı yeniden kurun. Öyle ki, ondan hoşnut olayım, yüceltileyim.” Bildirinin özü şuydu: Tanrı’nın evini yapın! Hagay’a esinlenen tüm diğer sözler bu çağrıyı pekiştirmek için verilmiştir.

Tanrı’nın günümüzdeki evi ve tapınağı ise bir bina değil, Mesih İsa’ya bağlı olanların topluluğudur. Bu gerçek, Hıristiyanlığın en büyük ve şaşırtıcı gerçeklerinden biridir: “Biz yaşayan Tanrı’nın tapınağıyız” (2Ko.6:16).

Elçilerle peygamberlerden oluşan temel üzerine inşa edildiniz. Köşe taşı Mesih İsa’nın kendisidir. Bütün yapı Rab’be ait kutsal bir tapınak olmak üzere O’nda kenetlenip yükseliyor. Siz de Ruh aracılığıyla Tanrı’nın konutu olmak üzere hep birlikte Mesih’te inşa ediliyorsunuz. (Ef. 2:20-22)

Tanrı’nın tapınağı olmak çok büyük bir ayrıcalıktır. Neden? Rab tapınağıyla ilgili olarak şöyle demişti: “Çadır görkemimle kutsal kılınacak” (Çık.29:43). Yani Mesih’in Kilisesi’ni her hangi bir topluluktan farklı kılan şey bu gerçektir: Tanrı gerçekten bizde, aramızda ve içimizdedir. O’nun kutsallığı ve yüceliği bizlerde bulunmaktadır. İnsanları şaşırtan gerçek bu olmalıdır (1Ko.14:24-25).

2) Ayrıca Hagay, günümüzde Türkiye’de yaşayan Hıristiyanlar’ı daha da yakından ilgilendiren bir peygamberlik kitapçığıdır. Çünkü ilk inanlılar topluluğunun beşiği olan Anadolu’da Rab’bin evinin (kilise topluluğunun) şimdiki durumu, Hagay’ın peygamberlik ettiği dönemdeki tapınağın durumuna çok benziyor: Yıkık, zayıf ve yılgın.

Tanrı, kafaları darmadağın olmuş ve cesaretleri kırılmış olan halkı harekete geçirmek için Hagay peygamber aracılığıyla dört aylık bir süre içinde dört kez konuştu (1:1; 2:1, 10, 20).

Rab kitapçığın birinci bölümünde halkının yaptıklarını, ikinci bölümünde ise düşündüklerini ve hissettiklerini ele alıyor. Aslında hissettiklerinin kaynağı yaptıklarıydı ve bizim için de genellikle aynı durum geçerlidir.

Birinci bölümü şöyle özetleyebiliriz:

1) Rab yanlış öncelikleri kınıyor (1:1-4)

2) Rab yanlış önceliklerden doğan sonuçları açıklıyor (1:5-11)

3) Rab yanlış öncelikleri düzeltiyor (1:12-15)





YORUM


A) Hagay 1


1) Rab yanlış öncelikleri Kınıyor (1:1-4)


1:1 İlk ayet gelen bildirilerin tarihini ve ortamını saptamaktadır. Burada sözü geçen Kral Darius, yukarıda değindiğimiz Medli Darius değil, İ.Ö. 522 yılında Med-Pers İmparatorluğu’nun tahtına geçen Histaspes oğlu Büyük Darius’tur. Krallığının ikinci yılı İ.Ö. 520, altıncı ay Eylül ayı ve birinci günü bugünkü 29 Ağustos’a denk gelmektedir.39

O gün Rab’bin Sözü Peygamber Hagay aracılığıyla Şealtiel’in oğlu (torunu) Yahuda Valisi Zerubbabil ve Yehosadak oğlu Başkâhin Yeşu’ya geldi. Davut’un soyundan gelen Zerubbabil halkın siyasal önderiydi. Mesih’in soyuyla ilgili kayıtta da adı geçen Zerubbabil (Mat.1:12) İsrail krallığının tahtının mirasçısıydı. Diğer önder Yeşu ise halkın ruhsal önderiydi ve başkâhin olarak Harun’un soyundandı.

Ancak bildiri yanlız bu iki lider için değildi, bütün halka yönelikti. Nitekim bu sözler aracılığyla Rab Zerubbabil’i… Yeşu’yu ve sürgünden dönen halkın tümünü bu konuda harekete geçirdi (1:14).

1:2-4 Yalın gerçek şuydu: Tapınak yapılmıyordu. Halkın en büyük önceliği olması gerekirken savsaklama nedeniyle yıkık durumda bekliyordu. Benzer bir şekilde, temeli atılmış birçok kilise topluluğu da büyümüyor ve gelişmiyor.

Neden böyleydi? İlk önce Rab, tapınağın yapılması için zamanın doğru olmadığı hakkındaki yersiz özürlerini ele aldı:

Bu halk, “RAB’bin Tapınağı’nı yeniden kurmak için vakit daha gelmedi” diyor. Sonra RAB, Peygamber Hagay aracılığıyla şöyle seslendi: “Bu tapınak yıkık durumdayken, sizin ağaç kaplamalı evlerinizde oturmanızın sırası mı?”

Bu sözlerle Rab onları öncelikler konusunda azarlıyordu. Halkın sözleri, geçersiz bir bahaneden başka bir şey değildi. Aslında Tanrı’nın evini yapmak için asla tamamen uygun olan bir vakit gelmeyecektir. Düşman her zaman karşı çıkacak ve Tanrı’nın işlerini engellemek isteyecektir.

Bu işlere başlamak başka, onları bitirmek başkadır. Bizler de Rab’bin işine öncelik vermeliyiz. Birçok imanlı gücünü kendi işleriyle tamamen tükettiği için Rab’bin evi olan toplulukta hizmet edemiyor. Bahane uydurmak kolaydır. “Yürek her şeyden daha aldatıcıdır, iyileşmez, onu kim anlayabilir?” (Yer.17:9). Ekmek paramızı kazanmak zorunda olduğumuz doğrudur, ama yaptıklarımızı yoklarsak anlamsız şeyler yüzünden, Rab’bin işi için zaman ayıramadığımızı görürüz.. Neden? Çünkü önceliklerimiz yanlıştır!

Televizyon izlemek, müzik dinlemek, sohbet etmek, alışveriş yapmak, gezmek, vb. gibi şeyler için zaman bulduğumuz halde ne yazık ki Rab’bin evini geliştirecek işlere zaman ayırmıyoruz. Diğer imanlıları ruhça geliştiren sözler için Kutsal Kitap’ı incelemeye zaman ayırıyor muyuz? Bütün toplantılara katılıyor muyuz? Kendimizi kardeşler için dua etmeye, Müjde’yi duyurmaya, konukseverliğe, kardeşleri ziyaret etmeye ve ihtiyaç içinde olan kutsallara veriyor muyuz (Rom.12:12-13)?

Halkın isteksiz olması Rab’bi kederlendirmişti, çünkü yaptıkları, yüreklerinin isteklerini gösteriyordu: “Hazineniz neredeyse, yüreğiniz de orada olacak” (Mat.6:21). Tanrı, O’nun evi için Mesih gibi gayretli insanlar istiyor: “Evin için gösterdiğim gayret beni yiyip bitirecek” (Yu. 2:17). Mesih gençliğinden beri önceliği Babası’nın evine veriyordu. “Babam’ın evinde bulunmam gerektiğini bilmiyor muydunuz?” (Luk.2:49). İnsan aynı anda hem kendi evine hem de Tanrı’nın evine öncelik tanıyamaz. Elçi Pavlus’un üzülerek Filipililer’e yazdığı durum maalesef günümüzde de yaygın: “Timoteos gibi düşünen, durumunuzla içtenlikle ilgilenecek başka kimsem yok. Herkes kendi işini düşünüyor, Mesih İsa’nınkini değil.” (Flp.2:20-21).





2) Rab yanlış önceliklerden doğan sonuçları açıklıyor (1:5-11)


1:5-6 Rab onlara, “Şimdi tuttuğunuz yolları iyi düşünün!” dedi. Bir bakıma onlar fark etmeden bütün çabaları boşa gidiyordu. Biz de kendi durumumuzu aynı doğrultuda incelemeliyiz. Rab yaşamlarını 6. ayette şöyle değerlendirdi:

Çok ektiniz ama az biçtiniz 	verimsiz

Yiyorsunuz ama doyamıyorsunuz	doyumsuz

İçiyorsunuz ama neşelenemiyorsunuz	neşesiz

Giyiniyorsunuz ama ısınamıyorsunuz	soğuk

Paranızı sanki delik keseye koyuyorsunuz	yoksul

Kendi yoksulluğumuzu başkasından öğrenmek zorunda kalmak çok üzücü bir şeydir. Örneğin Mesih Laodikya topluluğuna şöyle seslendi: “Zavallı, acınacak durumda,, yoksul, kör ve çıplak olduğunu bilmiyorsun” (Va.3:17). Ne yazık ki bir imanlı ve hatta bir topluluk yavaş yavaş “Rabbimiz İsa Mesih’i tanımakta etkisiz ve verimsiz” bir hale gelebilir (2Pe.1:8). Yeter ki Rab’bi ve Rab’bin önceliklerini ihmal etsin.

1:7-11 Rab aynı yargıyı tekrarlıyor, ama bu kez sorunu saptarken ayrıca çaresini de bildiriyor. Önce tekrar “tuttuğunuz yolları iyi düşünün!” diyor (1:7). Ondan sonra, yapmaları gereken şeyleri iki tümcede dile getiriyor: “Dağlara çıkıp kütük getirin, tapınağı yeniden kurun” (1:8). Acaba bu ayeti kendi durumumuza nasıl uygulayabiliriz? Topluluğun “kütükleri” veya “taşları” nelerdir? İnanlılar topluluğu olan Rab’bin tapınağı “diri taşlar”dan oluşur (1Pe.2:5). Yani Müjde aracılığıyla ruhları yeniden dirilen insanlar. Ne yapmalıyız? Dağlara değil de kalabalıklara gidip Müjde’yi duyurmalıyız, iman edenleri Mesih’in öğrencileri olarak yetiştirip geliştirmeliyiz, Rab’bin buyurduğu her şeye uymayı onlara öğretmeliyiz (Mat.28:19-20). Bu şekilde Rab’bin evini yeniden kuracağız!

Bunun sonucu aslında ana hedefimizdir: “Öyle ki, ondan hoşnut olayım, yüceltileyim!” (1:8). Rab’bin Tapınağı Rab’bi hoşnut edecek ve yüceltecektir. Rab’bi hoşnut etmek ve O’nu yüceltmek için ödenen her bedele fazlasıyla değer.

9. ayette Rab, onların çabalarını boşa çıkardığını açıkça söylüyor: “Ben…üfleyip dağıttım.” Neden? Çünkü tapınak yıkık durumdayken onlar kendi işleriyle uğraşıyorlardı. Öncelik sırası tersti. Bu nedenle Rab bir taraftan bereketini onlardan esirgiyordu (1:10), diğer taraftan da toprağı ve yaptıkları her şeyi kuraklıkla cezalandırıyordu (1:11).





3) Rab yanlış öncelikleri düzeltiyor (1:12-15)


1:12 Rab İsrailliler’e seslenerek onları yüreklendirdi. Ne mutlu ki onlar da Rab’bin sözünü dinlediler. Birçok kez Rab’bin sözünü duydukları halde dinlemez ve anlamazlardı (Yeşaya 6:9). Oysa bu kez şaşılacak bir şekilde, halkla önderleri Hagay’ın sözlerine kulak verdiler. Halk RAB’den korktu (1:12).

1:13-15 Bu olumlu karşılığın hemen ardından Rab’bin cesaret veren bir sözü geldi: “Ben sizinle birlikteyim” (1:13). Bu büyük vaat Rab’bin sözlerine kulak verenlere yöneliktir. Rab bunu söylemeden once sanki onların bir itaat adımı atmaları gerekiyordu. Halk o adımı atar atmaz Rab varlığını onlara hissettirmeyi uygun gördü.

Rab’bin isteğini yerine getirmek için yüreği yanan kişi, O’nun huzurundan zevk alır ve başkalarının bilmediği bir sevinçle yaşar. Rabbimiz İsa Mesih, böylesine anlamlı bir yaşamın anahtarını şu sözlerle açıkladı:

Benim, sizin bilmediğiniz bir yiyeceğim var… Benim yemeğim, beni gönderenin isteğini yerine getirmek ve O’nun işini tamamlamaktır. (Yu. 4:32, 34)

Rab halkını bu sözlerle isteklendirdi. Eski çeviri, ayetin özgün İbranice’sine daha yakın olarak şöyledir: “Zerubbabil’in ruhunu… Yeşu’nun ruhunu, ve kavmın bütün bakiyesinin ruhunu Rab uyandırdı” (1:14). Ve bunun sonucu olarak onlar gelip Tanrıları Her Şeye Egemen RAB’bin Tapınağı’nda işe başladılar (1:15).

Demek ki gerçekten uyanmış bir ruhun belirtisi, Rab’bin işinde gayretli olmaktır. Başka birçok belirti aranabilir: Güzel dualar etmek, toplantılarda hararetli sözler söylemek, vb. Ama eğer gerçekten Mesih’in düşüncesine sahipsek, O’nun sevip uğruna kendini feda ettiği İnanlılar Topluluğu için var gücümüzle çalışmaya hazır olacağız.

Öncelik konusundaki durumumuz nasıl? Rab’bin bize yönelik sözleri şöyledir: “Siz öncelikle O’nun egemenliğinin ve doğruluğunun ardından gidin, o zaman size bütün bunlar da verilecektir” (Mat.6:33). Rab’bin evine öncelik tanıyan, ve onu yeniden kurmak için çalışan işçiler nerede? Son bir söz olarak Pavlus’un Korintliler’e yazdığı şu yüreklendirici sözü okuyalım:

Bu nedenle, sevgili kardeşlerim, Rab yolunda verdiğiniz emeğin boşa gitmeyeceğini bilerek dayanın, sarsılmayın, Rab’bin işinde her zaman gayretli olun. (1Ko.15:58)





B) Hagay 2


	 	Hagay peygamber aracılığıyla gelen birinci bildiride Rab halkını 	tapınakla ilgili öncelikler konusunda azarlayıp yapım işini 	sürdürmelerini istedi. Halk da bu çağrıya kulak verdi. 	Tanrıları her şeye egemen RAB’bin Tapınağı’nda işe 	başladılar (1:15). Rab birinci bölümde halkının 	yaptıkları, ikinci bölümde ise onların düşündükleri ve 	hissettiklerini ele alıyor.

	 	İkinci bölümde Rab, işe başlamış olan halkını daha çok 	isteklendirmek için onlara üç kez sesleniyor:

	 	1) 	(2:1-9) Yaklaşık bir buçuk ay sonra Rab, Ruhu’nun onlarla 	birlikte olduğunu, ve küçük gördükleri tapınağın sonunun 	görkemli olacağını göstererek ufuklarını genişletti.

	 	2)	(2:10-19) Bundan iki ay sonra Rab 	savsaklamaları yüzünden halkın kirli olduğunu ve bu yüzden işe 	tekrar başlayana kadar kendi işlerinin iyi gitmeyeceğini 	açıkladı.

	 	3) (2:20-23) Mesih’in atası olarak seçilmiş 	olan Zerubbabil’e çok ileride yapacaklarını açıklayarak ona 	yüreklendirici sözler verdi.





1) Rab ufuklarını genişletiyor: 	Evin görkemini düşünün! (2:1-9)


	 	2:1-2 İnsanları harekete geçiren nedir? 	Özellikle Rab’bin işini yapmak, O’nun evi olan kiliseyi bina 	etmek için Rab halkını nasıl isteklendirir?

	 	Rab’bin bu sözleri özellikle halkın iki önderine yöneltiliyor: 	Şealtiyel’in torunu Yahuda Valisi Zerubbabil (Kral 	Davut’un soyundan) ve Yehosadak oğlu Başkâhin Yeşu 	(Başkâhin Harun’un soyundan). Rab’bin eviyle ilgili iki 	iş: Zerubbabil: inşaatı (evi plana göre yapmak) ve Yeşu: 	hizmeti (kâhinlik, kutsallık) yürütmekle sorumluydu. Bu 	iki yön bizi de ilgilendirir (1Ko.3:10, 17).

	 	2:3 Sorun şuydu: Şimdiki ev, önceki 	görkemi yanında bir hiç gibi görünüyordu. Rab Bu konuda onlara 	üç soru soruyor:

	 		 		Aranızda bu tapınağı önceki görkemiyle gören kaldı mı?



		Şimdi size nasıl görünüyor?



		Bir hiç olarak görünmüyor mu? Burada Rab halkın 		aklından geçenleri dile getiriyor:





	 	Halk hayal kırıklığına uğramıştı. Bazı yaşlılar, yani 	daha iyi günleri ve ilk tapınağın görkemini görmüş olanlar, 	yaptıkları bu yeni evi küçümsüyorlardı (bkz. Ezr.3:12). Her 	şey o kadar küçük ve zayıf görünüyordu ki! Herhalde bu iş 	mümkün olmayacak, uğraşmaya değmez diye ağlıyorlardı.





A) Evin şimdiki görkemi (2:4-5)


	 	2:4 Onlara cesaret vermek için Rab, 	“Yüreklen!... İşi sürdürün… çünkü ben sizinle 	birlikteyim… bu tapınağı (evi) görkemle dolduracağım… Yeni 	tapınağın (bu evin) sonraki görkemi öncekinden daha büyük 	olacaktır” (2:4-9). Küçük başlangıçları küçük 	görmemeleri gerekiyordu.

	 	Tanrı’dan üç kez üst üste cesaret sözü geldi: “Yüreklen! 	“Yüreklen! “Yüreklen!” Halkın en büyük 	gereksinimi dayak değil, teşvikti; dövülmeye değil 	isteklendirilmeye ihtiyaçları vardı. Rab çalışmalarını 	buyurmadan önce onlara üç kere “yüreklenin” diyor. 	Neden? Çünkü “ben sizinle birlikteyim.”

	 	Cesaretimizi yitirmemek çok önemlidir. İncil şöyle der: “Eğer 	cesaretimizi ve övündüğümüz umudu gevşemeden sonuna dek 	sürdürürsek, O’nun evi biziz” (İbr.3:6).

	 	2:5 Rab onlarla yaptığı antlaşmasını, 	verdiği vaadi hatırlatıyor. Ruhunun hâlâ onlarla birlikte 	olduğunu söylüyor. Evin şimdiki görkemi aslında hiç de küçük 	değildir. Eğer Rab orada ise, O’nun görkemi de oradadır ve 	önemli olan gerçek budur.

	 	Bir süre önce, bir firmada mimar olarak çalışırken patron 	bazen masama yaklaşıp, üzerinde çalıştığım projenin nasıl 	gittiğini sorarak proje hakkında benimle bizzat konuşurdu. 	Projenin bazı ayrıntılarını görüşürdük. Bu benim için 	oldukça yüreklendirici bir deneyim olurdu. O’nun benimle 	birlikte aynı işte çalıştığını ve uğraştığım şeylerle 	bizzat ilgilendiğini gösterirdi.

	 	İşte Rab de burada benzerini yapıyor: İşçilere yaklaşarak, 	“Ben sizinle birlikteyim” diyor. Aynı şekilde, topluluk 	kurma işinde O yine bizimledir. İşin çok küçük olması hiç 	önemli değildir! Eğer Tanrı kendini bu işe adamışsa, her 	türlü zorluğa değer demektir. Hiçbir şey cesaretimizi 	kırmamalıdır. Eskiden olup bitmiş şeyler için kederlenmenin 	hiçbir anlamı yoktur. Geride kalan her şeyi unutup ileride 	olanlara uzanarak, Tanrı’nın Mesih İsa aracılığıyla yaptığı 	göksel çağrıda öngörülen ödülü kazanmak için hedefe doğru 	koşmalıyız (Flp.3:13-14). Bizler de Pavlus’un koşusuna 	katılarak onun yaptığı gibi Rab’bin evini oluşturan 	kiliseleri kurmaya ve geliştirmeye adanmalıyız.





C) Evin gelecekteki görkemi 	(2:6-9)


	 	Rab bu ayetlerde tasarısını halka (ve bize) açıyor, geleceği 	görmemize izin veriyor:

	 	- Evren sarsılacak

	 	- Mesih gelecek

	 	- Rab’bin evi görkemle dolacak

	 	Bu bizim için çok büyük bir fırsattır. Düşünün, dünyadaki 	finansal yatırımcılar bir ay sonraki durumu önceden görebilmek 	için can atarlar; eğer hangi şirketlerin büyüyeceğini tahmin 	edebilseler, bütün hazinelerini ona yatırırlardı. Gelecekle 	ilgili spekülasyonlar yapabilirler, ama geleceği asla mutlak bir 	şekilde bilemezler. Biz ise bu ayetler doğrultusunda geleceği 	biliyoruz. Yaşam ve zaman yatırımımızı buna göre yapabiliriz.

	 	2:6 Rab her şeyi sarsacak: “Kısa 	zamanda bir kez daha yeri, göğü, denizi, karayı sarsacağım. 	Bütün ulusları sarsacağım.” Bu ayet Hagay’dan Yeni 	Antlaşma’ya aktarılan tek ayettir (İbr.12:25-29). Kalıcı ve 	sarsılmaz olan ancak O’nun evi ve O’nun egemenliğidir. Biz de 	buna göre yatırım yapmalıyız (bkz. Mat.6:19-21).

	2:7-9 Bunlar 	Mesih sayesinde gerçekleşecek. Kutsal Kitap’taki dipnotta 	aktarılan çeviriye göre -Önların 	özlediği kişi buraya gelecek- büyük 	olasılıkla 7. ayet doğrudan Mesih’le ilgili bir vaattir. Bütün 	ulusların aslında bilmeden arzuladıkları Mesih’tir. Çünkü 	gerçekten dünyanın Kurtarıcısı O’dur .

	 	Tanrı’nın gözünde bu küçük ev, vaadinde yer alan ve 	gelecekte kurulacak olan yüce evle özdeşti (Yşa.60). Aslında 	Tanrı’nın adını taşıyan bütün tapınaklar40 	bir anlamda tek bir tapınak olarak görülüyor: Tanrı’nın 	Tapınağı veya Evi. Bu yüzden burada “Bu evin sonraki izzeti 	öncekinden büyük olacak” diyor (İbranice ve eski çeviri).





2) 	Kirlenmiş halkın kutsanması (2:10-19)


	A) Geçmişteki kirlenme (10-14)


	 	2:10-13 Bu bildiri ikinci bildiriden iki ay 	sonra geldi. İlk önce Rab kâhinlere iki sorulu bir sınav 	hazırladı (11-13). Sorular Musa’nın yasasıyla ilgiliydi. Önce 	Çıkış 29:37 ve Lev. 6:27’deki yasalara göre kutsal sayılan 	etin dokunduğu başka bir yiyeceğin kutsal olamayacağı şeklinde 	doğru cevap verdiler. Ondan sonra Lev. 22:4-6’ya göre kirli 	sayılan birinin dokunduğu yiyecek kirlenmiş olur diyerek ikinci 	soruyu da doğru cevaplandırdılar.

	 	2:14 Bunun yorumu açıktır: Kutsallık 	bulaşıcı değildir, günah ise bulaşıcıdır. Eğer İbrahim’in 	soyu oldukları için kurban kesmelerinin kendilerini kutsal 	kılacağını düşünüyorlarsa, çok yanılıyorlar. Sundukları 	sunular onları temizleyemez. Rab bunun yerine adanmış bir yürek 	istiyordu. Bu nedenle Rab’bin gözünde halk kirlenmişti ve 	tapınağın yıkık durumu düzelmedikçe yaptıkları her şey de 	kirliydi.

	 	Bu çok büyük bir gerçektir. Günahlı insanın yaptığı her 	şey kirlidir (Yşa.64:6). En büyük “sevapları” bile 	kirlidir. Çünkü, insan yüreği yaptığı kötülüklerin 	kaynağıdır: “İnsanı kirleten, insanın içinden çıkandır” 	(Mar.7:20). Gerçek kutsallığı, bizde yalnızca Rab 	oluşturabilir. Kutsallık başkalarından bize aktarılamaz.





B) Gelecekteki kutsanma (15-19)


	 	2:15-19 Toprağın verimli olup olmaması 	onların tapınakla ilgili davranışlarına bağlıydı. Tapınağın 	sahibi olan Rab yağmurun da kaynağıydı. Tanrı’nın, her şeyde 	ilk yeri almaya kararlı olduğunu görüyoruz, çünkü O her şeye 	egemen olan Rab’dir.

	 	Savsaklamak günahtır. Tembellik ve bencillik günahtır. 1:6’da 	söylediği gibi Rab bu yüzden bereketini halkından alıkoyuyordu. 	Şimdi ise onları kutsamaya başlamıştı. Dönüş noktası 	Tanrı’nın sözüne korkuyla uyarak tapınak işine tekrar 	başlamalarıydı.

	 	Rab’bin halkından hesap sorduğunu görüyoruz. Tıpkı bir işte 	çalışırken denetlenmenin insanı harekete geçirmesi gibi, bu 	gerçek bizleri de harekete geçirmelidir.

	 	2:19 Yalnız bütün bu uyarılarına rağmen 	Rab’bin yeniden çalışmaya başlayan halkına umut verici bir 	sözü var: Bugünden başlayarak üzerinize bereket 	yağdıracağım. Rab aslında halkını cezalandırmak değil, 	kutsamak istiyor! O’nun İbrahim’le soyu ile yaptığı 	antlaşmanın temel amacı onları kutsamaktı (bkz. 	Yar.12:2; 22:17; 26:3, 24). “Rab size lütfetmeyi özlemle 	bekliyor” (Yşa.30:18). Yalnız ona gösterilen ilgisizlik 	halkın verilen bereketlerden yararlanmasına engeldir. Bizim için 	durum farklı değildir. Günah ve yanlış öncelikler, Tanrı’nın 	bizi terbiye etmesine neden olur (1Ko.11:27-32; İbr.12:1-17). Rab 	kayıtsız, ruhsal yönden “ılık” olan halkını sert sözlerle 	uyarıyor ve olayı şöyle özetliyor: “Ben sevdiklerimi 	azarlayıp terbiye ederim. Onun için gayrete gel, tövbe et” 	(Va.3:19).





3) Rab’bin ‘Mühür Yüzüğü’nü 	düşünün! (2:20-23)


	 	2:20-22 Rab bizi tekrar gözlerimizi o son 	günlere çevirmeye çağırıyor. Kral’ın ikinci gelişine 	bakıyoruz. Bu bildiri özellikle Zerubbabil’e hitap ediyordu ama 	bizler de ondan yararlanabiliriz.

	 	21. ayette, 2:6’da olduğu gibi Rab yeri ve göğü sarsacağını 	söylüyor. Ancak bu kez, özellikle Kralların tahtlarını 	devireceğim, yabancı ulusların gücünü yok edeceğim, 	diyor. Rab bir gün bu dünyanın hükümetlerinin hepsine son 	verecektir.

	 	2:23 Davut’un soyundan gelen yönetici 	Zerubbabil, Rab’bin gelecekteki görkemli Kulu’nu, yani 	Mesih’i temsil ediyordu. Tanrı O’nu bir mühür yüzüğü, 	yani tanrısal yetkinin ve değişmez antlaşmanın mührü 	yapacaktı. Mühür yüzüğü kralın yetki simgesiydi. 	Örneğin Pers kralı Ahaşveroş’un fermanıyla ilgili yargı 	şöyleydi: “Kral adına yazılmış ve onun yüzüğüyle 	mühürlenmiş yazıyı kimse geçersiz kılamaz.” (Est.8:8; 	bkz. 1Kr.21:8; Dan.6:17). Hiçbir şey Tanrı’nın Mesih’le 	ilgili sözünü geçersiz kılamaz. Örneğin, Davut’un bir 	mezmurunda Mesih’le ilgili olarak Tanrı’nın fermanı şöyledir:

	 	RAB efendime şöyle dedi:

“Ben 	düşmanlarını ayaklarının altına serinceye dek,

Sağımda 	otur.”

RAB ant içti, kararından 	dönmez:

“Melkisedek 	düzenine göre

Sonsuza dek kâhinsin sen!” 	 (Mez.110:1, 4)

	 	Bu yönden bildirinin son sözü çok anlamlıdır: Çünkü ben 	seni seçtim. Rab her şeyini O’na vermiştir. Rab’bin 	seçmesi bütün tarihin temel taşıdır. İbrahim’i seçti, 	İsrail’i seçti, ve en önemlisi, Kulu İsa Mesih’i seçti.41 	Bize akacak bütün bereketlerin arkasında Baba ile Oğul 	arasındaki öncesiz ve sonsuz antlaşma vardır. “İşte 	kendisine destek olduğum, gönlümün hoşnut olduğu seçtiğim 	kulum! Ruhum’u onun üzerine koydum” (Yşa.42:1).

	 	Biz Baba’nın sevgili biricik Oğlu’na verdiği topluluğu (evi) 	kurmak ve geliştirmek için çalışıyoruz. Bütün emeğimiz ve 	çalışmalarımız aslında O’nun attığı temel üzerinde - 	yani İsa Mesih’in kendisi üzerine ­ olduğu için 	değerlidir. Bu ev O’nun evidir. Bu iş O’nun işidir.

	 	Sonuç:

	 	Böylece oldukça üzücü sözlerle başlayan Hagay kitapçığı 	çok güzel ve sevindirici vaatlerle bitiyor. İncil’in ifadesiyle 	“günahın çoğaldığı yerde Tanrı’nın lütfu daha da 	çoğaldı” (Rom.5:20). O’nun gücü sonsuzdur. O’nun 	amaçları değişmezdir. O’nun egemenliği sarsılmaz. Büyük 	cesaret alalım, yüreklenelim ve işi sürdürelim.





ZEKERİYA

ÜZERİNE

YORUM





GİRİŞ


Tarihsel durum: Hagay’a giriş yaparken bu konuya bakmıştık. Ancak İsrail halkının bu dönemini biraz farklı bir açıdan tekrar ele almamız yerinde olur.

İlk yöneticileri Davut ve Süleyman olan İsrail Krallığı Rab’bin eseriydi. İsrail Krallığı’nın en büyük özelliği, Yeruşalim’deki tapınağın Rab’bin yüceliğiyle dolu olmasıydı.

Ne var ki, İsrail halkı bu büyük ayrıcalığa rağmen Tanrı’nın yollarını yavaş yavaş unuttular ve putperestliğe kapıldılar. Tanrı’ya başkaldıran krallık ikiye bölündü. Sayısız kez uyarıldıkları halde, önce İsrail Krallığı, ardından Yahuda Krallığı korkunç birer yıkıma uğradılar. Kutsal kent Yeruşalim ateşe verildi. Tanrı’nın tapınağı yerle bir edildi; genç, yaşlı, kadın, erkek ayırmadan hepsi öldürüldü, zincire vurularak esir alındı. Rab’bin çok önceden uyardığı şekilde, hayatta kalanlar Babil’e sürüldüler. Hepsi Tanrı’nın gazabına uğradılar.

Daha önce gördüğümüz gibi, 70 yıllık ceza Rab’bin vaadi uyarınca sona erdiği zaman, küçük bir topluluk Babil’deki sürgünden döndü. Pers kralının buyruğuyla Tanrı’nın tapınağını yeniden inşa etmeye başladılar. Ancak Yeruşalim’in civarında İsrail’den yana olan kimse yoktu. Düşmanlar sürekli engel çıkardılar ve inşaatı durdurmayı başardılar. Halk da pes etti.

Ruhsal durum: Düşman güçlüydü, halk zayıftı ve Tanrı’nın vaatleri henüz gerçekleşmiş değildi. Bu nedenle cesaretlerini yitirmiş ve hayal kırıklığına uğramışlardı. Yaşlılar Yeruşalim’in eski görkemini düşünüyor, şu anki perişan durumu gördükçe ağlıyorlardı. Yaşadıkları dönemi “Küçük işleri yapma günü” olarak adlandırdılar. İmanları yoktu.

Sürgün sonrasında yaşanan bu zor durumda, Rab halkına Hagay ve Zekeriya peygamberleri gönderdi. Halkını ruhça geliştirip yüreklendirmek için, bu iki peygamber aracılığıyla onlara seslendi. Gözlerini açmalarını ve durumu Tanrı’nın bakış açısından değerlendirmelerini istedi. Böylece, ruhsal güç bulan iki lider Zerubbabil ile Yeşu “tapınağı yeniden kurmaya giriştiler. Tanrı’nın peygamberleri de onlarla birlikteydi ve onlara yardım ediyordu” (Ezr.5:1-2).

Bizim de Rab’bin işini yapabilmek için her şeyden çok ruhsal güce ihtiyacımız var. Tanrı’nın peygamberlik sözlerini duymadan asla devam edemeyiz. Hele Mesih’e iman eden bizler! Elçi Petrus mektubunda bizi şöyle teşvik etmektedir: “Peygamberlerin sözleri bizim için daha da büyük kesinlik kazanmıştır. Gün ağarıp sabah yıldızı yüreklerinizde doğuncaya dek, karanlık yerde ışık saçan çıraya benzeyen bu sözlere dikkat ederseniz, iyi edersiniz” (2Pe.1:19).





Tanrı’nın Egemenliği ve dünyadaki krallıklar


Peygamber Zekeriya’nın yaşadığı dönemde, Tanrı’nın Egemenliği’ni bekleyenleri kederlendiren bazı sorular vardı: Tanrı haklı olarak bizi cezalandırdı. Peki, ama bizden daha beter olan uluslar neden ceza almıyorlar? Önceki peygamberler, birçok zalim ulusun yıkıma uğrayacağını bildirmedi mi? Bu sözler boşa mı çıkacak? Rab’bin korkunç gazap günü ne zaman gelecek? Aslında, iki ay kadar önce Hagay peygamber Rab’bin şu sözünü iletmişti: “Ben yeri, göğü sarsmak üzereyim. Kralların tahtlarını devireceğim, yabancı ulusların gücünü yok edeceğim” (Hag.2:21-22). Bu söz ne zaman yerine gelecekti?

Bundan daha önemli sorular da vardı: Sürgünden önce birçok büyük vaat verilmişti. Acaba bunlar ne olacaktı? Vaat edilen İsrail’in asıl kralı Mesih ve O’nun kuracağı egemenlik gerçekten gelecek miydi? Yiğit gibi geleceğini müjdeleyen Rab Yahve, dağılmış sürüsünü çoban gibi gütme sözünü (bkz. Yşa.40:9-11) tutacak mıydı? Zavallı Yeruşalim vaat edilen görkeme kavuşmayacak mıydı (örneğin bkz. Yşa.60 ve 62)? Bütün bu büyük vaatler neredeydi?

İşte bu soruların hepsine ilişkin derin ve geniş çaplı yanıtlar Zekeriya peygambere veriliyor. Rab verdiği sözlerin hiçbirini unutmuş değildir. İlginçtir ki Zekeriya adı “Yahve hatırlar”, babası Berekya adı da “Yahve kutsar” anlamına gelir (Türkçe’deki “zikir” ve “bereket” sözcükleri aynı köklerden türemiştir). Tanrı’nın bildirisi baştan beri apaçıktır: Verdiği sözleri hatırlayacak, halkını kutsayıp bereketini dökecektir.

Mesih’le ilgili vaatler açısından, Zekeriya eşsiz ve dopdulu bir kitapçıktır. Tanrı’nın Egemenliği konusuna ışık tutan sözleri kitapçığın tümünde sıkça görmek mümkündür. Epeyce simgesel oldukları için bazen zor anlaşılan bu sözlerin her biri çok güzeldir ve umut vericidir.





Kitapçığın genel yapısı


Kâhin-peygamber Zekeriya, yazısının ana bölümleri olan sekiz gece görümü (1:7 – 6:8) ve iki “yük” bildirisiyle (9-11; 12-14) Tanrı’nın Egemenliği’nin küçük başlangıçlarla nasıl filizlendiğini, ama her türlü karşıt güce rağmen zafer kazanarak nasıl büyüdüğünü anlatır. Bu gece görümleri ve “yükler” arasında Rab, başkâhin Yeşu’nun simgesel taç giyişini kullanarak (6:9-15) ve oruç hakkındaki soruya yanıt vererek (7-8) halkı tapınağın inşası için harekete geçirir. Kitapçığın genel yapısını şöyle bir çizelgede gösterebiliriz:





YORUM


I) TANRI’YA DÖNÜŞ (bölüm 1-8)


A) Giriş (1:1-6)


	“Orduların RABBİ” halkını dönmeye çağırıyor.

1:1 Zekeriya Babil’de doğdu ve büyük olasılıkla Zerubbabil ile Yeşu’nun önderliğinde İsrail topraklarına dönen dedesi İddo ile birlikte Yeruşalim’e geldi (Neh.12:4, 16). Zekeriya hem peygamber hem de kâhindi.

1:2­6 Rab’bin ilk bildirisi, “Aldanmayın. Tanrı alaya alınmaz. İnsan ne ekerse onu biçer” sözüyle özetlenebilir (Gal.6:7). Rab halkını kendisine dönmeye çağırıyor ve her şeyden önce onlara atalarının örneğini hatırlatıyordu: RAB atalarınıza çok öfkelendi. İsrail’in tarihi, Rab’bin gazabının hafife alınmaması gerektiğini gayet açık bir şekilde gösteriyordu. Bu tarihin tekrarlanmaması için ataların yaptığı hatalara düşülmemesi gerekiyordu. Rab, Atalarınız gibi davranmayın! diye ciddi bir uyarıda bulunuyordu. Atalar nasıl davranmışlardı? Peygamberlerin sözlerine kulak asmamışlar, Rab’be aldırış etmemişlerdi.

Rab’bin uyarısı mutlak şekilde yerine gelecektir. Hatırlayın, diyor ki Rab; Hani atalarınız nerede? …Peygamber kullarıma buyurduğum sözler ve kurallar atalarınıza ulaşmadı mı? Bu nedenle, Rab’bin uyarısını işitenler, tövbe ve alçakgönüllülükle karşılık vererek günahlarından dönmelidirler. Tıpkı Anadolu’daki kiliseye söylendiği gibi: “Eğer tövbe etmezsen, gelip kandilliğini yerinden kaldırırım” (Va.2:5). Rab’bin sözlerini çok ciddiye almalıyız!

Nitekim atalar, Rab’bin uyarılarının aynen gerçekleştiğini itiraf ettiler. Musa’nın zamanında Rab, söz dinlemedikleri takdirde onlara ne gibi lanetler yağdıracağını bildirmişti (Yas.28:15, 45). Halk Rab’bin yasasına uymayı kabul etmişti. Söz dinledikleri zaman kavuşacakları bereketler ve dinlemedikleri zaman maruz kalacakları lanetlerin hepsi biliniyordu. Bu nedenle, sonunda her ağız kapanacak ve herkes Rab’bin adaletle yargıladığını ve doğru olduğunu kabul edecektir.

Eski çeviride 3. ayet Rab’bin isteğini şöyle dile getirir: Orduların RABBİ şöyle diyor: Bana dönün, ordular RABBİ’nin sözü, Ben de size dönerim, orduların RABBİ diyor. Burada üç kez “Orduların RABBİ” (Yeni çeviri: Her Şeye Egemen RAB) unvanı geçiyor. Kutsal Yazılar’da bu unvan, özellikle İsrail Krallığı’nın çökmüş olduğu dönemlerde ve en çok sürgün sonrası yıllarda görülür.42 Halkının yeryüzündeki yenilgilerine karşın, Rab’bin göksel “orduları” etkilenmez. Mutlak egemen olan Rab, her şeyi vaat ettiği duruma getirecek güçtedir.

Bu metindeki bildiri apaçıktır. Halk Rab’be dönmelidir. Rab, kaybolan oğulun babası gibi her zaman onları kucaklamaya hazırdır (Luk.15:11-31).





B) Mesih’in Krallığı ile ilgili 8 gece görüm (1:7 – 6:8)


Rab’bin ilk bildirisinin Zekeriya’ya gelişinden sonra yaklaşık üç ay geçti. Bir gece Rab sekiz değişik görümle peygambere seslendi (1:7-8). Bu görümler 1:7’den 6:8’e kadar sürer.

Bu görümlerde Rab İsrail’in geleceği ile ilgili tasarılarını açıklıyor. Özellikle Yeruşalim kentinin önemli bir yer tuttuğu görülmektedir. İsrail’in düşmanlarının başarılarına rağmen Rab’bin sözü yerine gelecektir.

Peygamberin gece görmesi ilginçtir; çünkü, geceleyin nesneler net olarak görülemez ve özellikle renkler çok zor ayırt edilir. Ne var ki, bu görümde renkler oldukça önemli bir yer tutmaktadır. İnsanlığın ve dünyanın karanlık tarihinin perde arkasında olanları ve geleceği, yalnızca Tanrı’nın açıklamaları sayesinde anlayabileceğiz. Rab halkını bu sözlerle teselli etmeyi amaçlamıştır. Kutsal Ruh’un görevi de budur: “Gerçeğin Ruhu gelince, sizi tüm gerçeğe yöneltecek… gelecekte olacakları size bildirecek” (Yu.16:13-14). Gerçek tesellinin kaynağı Kutsal Ruh’tur.





1) Birinci görüm: Atlı (1:7-17)


Peygamberin gördüğü ilk görümde özellikle tüm dünyayı denetleyen Rab’bin kıskançlığı ve öfkesi açıklanır.

1:7-11 Gözlemcilerin raporu. Peygamber, mersin ağaçları arasında duran atlı bazı kişiler görüyor. Peygamberin sorusu üzerine kızıl ata binmiş adam onların kim olduklarını açıklıyor: Bunlar dünyayı dolaşmak için RAB’bin gönderdikleridir. Bu melekler, bir bakıma Rab’bin Meleği’ne rapor veriyorlar: “Dünyayı dolaştık” dediler, “İşte bütün dünya güvenlik içinde!” Bu olgu ve söyleşi, Evrenin Hâkimi olan Rab’bin dünyayı gözlediğini, olup biten her şeyden haberi olduğunu ortaya koymaktadır.

Bu haberin nasıl bir önemi olabilir? Bundan birkaç ay önce Hagay’ın ilettiği iki bildiride, Rab İsrail’in düşmanları olan ulusları yargılayıp sarsacağını bildirmişti (Hag.2:6-7, 22). Bu ne zaman gerçekleşecekti? Bu bildirilere karşın, dünyadaki ulusların hâlâ güvenlik içinde veya daha doğrusu “rahatta” olmaları sanki çelişkili bir durum yaratmıştı. Aslında bu sessizlik, Rab’bin gazabının yatıştığını gösteren bir suskunluktur (Hez.16:42).

1:12-13 İlişkili ayetler dikkatle incelenirse, Rab’bin Meleği’nin bazen Rab’bin kendisi bazen de Rab’bin yüce ulağı olduğu görülecektir.43 Gerek bu metne, gerekse Rab’bin Meleği’nin Kutsal Kitap’ta göründüğü diğer metinlere bakıldığında, meleğin kimliği oldukça açıktır. Rab’bin Meleği deyişiyle dile getirilen varlık Tanrı’ya kulluk eden diğer meleklerden çok farklıdır. Bu gönderilen haberci veya “melek” aslında görünmez Tanrı’nın görüntüsü olan Tanrı Oğlu’dur. Kul özü alarak dünyaya gelmeden önce çeşitli zamanlarda Rab’bin Meleği sıfatıyla atalara görünmüştür. O’nun görünmesi halk için bir müjde niteliği taşıyordu.

12. ayette Rab’bin Meleği Tanrı’ya yakarıyor. Bu yakarış aracılık veya şefaattir, yani bir tarafı temsilen başka bir tarafa ricada bulunmaktır. Melek halk için aracılık yapmakta, sanki onların zayıflıklarına ortak olarak Rab’be sormaktadır: Acaba derin sevecenliğini ve merhametini ne zamana dek halkından esirgeyecektir? Bu yüce aracılık görevini Rabbimiz İsa Mesih’in şu anda da yürüttüğünü İncil’de görmek mümkündür (Yu.17).

Meleğin sorusu şuydu: Rab’bin, kendi halkını cezalandırdığı açıktır. Ancak bu kötü uluslar neden hâlâ “tasasızdır” (1:15)? Tanrı, Meleğin aracılık etkinliğine tatlı ve avutucu sözlerle yanıt verir (1:13). Yanıtı iki yönlüdür:

1:14-15 Rab Yeruşalim için büyük kıskançlık duyuyor. Rab’bin sevgisi, antlaşma yaptığı halkına karşı azalmamıştı. Bu nedenle onlara zarar veren diğer uluslara karşı çok öfkeliydi. Bu konu 2. ve 3. görümde ele alınacaktır. Rab, kutsal kent Yeruşalim ve üzerinde kurulu olduğu Siyon dağı için derin, güçlü, kıskanç bir sevgi besliyordu. Aslında kıskançlık, sevgiyle ilintili bir sözcüktür:

Tanrı’yı anlamak için, O’nun “kıskanç” ya da “gayretli” oldu­ğunu anlamalıyız; her iki sözcük de İbranice’de “qinah” sözcüğün­den gelmektedir. Ama Tanrı’nın Kutsal Yazılar’da belirtilen kıs­kançlığı, “şüphe, güvensizlik ve rekabetten korkma” gibi kıskanç­lıkla ilgili tutumlarla karıştırılmamalıdır. Tanrı’nın kıskançlığı, ta­viz vermeyen kutsallığı ve kusursuz sevgisinin birleşiminin yarat­tıklarından, özellikle de kendisine ait olan kurtardığı halkından is­tediği, kayıtsız şartsız bağlılıktan başka bir şey değildir (Çık.20:5; 34:14; Yas.4:24; 5:9; 6:15). Tanrı’nın kıskançlığı ya da gayreti O’nun günaha olan öfkesi ve yargısının kökündedir (Yas.29:18-20; Hez.5:13; 8:3; 16:38, 42; 23:25; 36:5-6, 9, 22-23; Sef.1:18). Kendi halkının öcünü almaya, vaatlerini yerine getirmeye ve görkeme ulaştırmaya olan azminin de temelidir (2Kr.19:31; Yşa.9:7; 37:32; Yoe.2:18; Zek.1:14; 8:2-3).

Tanrı’nın kaçınılmaz gazabı, İsrail’in fahişeliklerinin üzerine geldiğinde bu, Rab’bin sevdiği halkıyla olan değiştirilemez evlilik antlaşmasını tehlikeye düşürdüğünden, Rab’bin kıskanç sevgisi O’nun “içinde kalbinin dönmesine” neden olur (Hoş.11). Sevginin kıskançlığı, “Rab’bin alevidir” (Ezg.8:6). Tanrı, kutsallığının ge­rektirdiği şekilde günahı silip gelecekteki gelinini temiz kılmak için, gazabını Biricik Oğul’unun üzerine döktü. Kutsal sevgisinin huşu veren bu özelliği Mesih’in günahkârlar uğruna yargılanma­sında görülür (Yşa.53:10-11). 44

Rab diğer uluslara öfkelendi (1:15). İsrail’i terbiye etmek ve cezalandırmak için onları “öfkesinin değneği” ve “baltası” olarak kullanmıştı (Yşa.10:5, 15). Fakat uluslar bunu kötüye kullandılar. Bu yüzden yargılanacaklardır.

1:16-17 Rab Yeruşalim için neler yapacağını vaat ediyor. Tanrı, kendi kendine yapacaklarını altı kez gelecek zaman kipiyle açıklıyor:

	- Yeruşalim’e sevecenlikle döneceğim

	- Tapınağım orada yeniden kurulacak

	- Yeruşalim üzerine ölçü ipi çekilecek!

	- Kentlerim yine bollukla dolup taşacak,

	- Ben RAB, Siyon’u yine avutacağım,

	- Yeruşalim’i yine seçeceğim.

Bu güzel ve zengin vaatler ne zaman, nasıl yerine gelecektir? Yoksa yerine gelmiş midir? Buradaki “Yeruşalim” Mesih’in Kilisesi midir? Yoksa gerçekten İsrail ulusu mudur?

“Yine” sözcüğü açıkça gösteriyor ki, bu vaatler tarihsel İsrail ulusuna verilmiştir. Rab’bin tasarısında Yeruşalim’in büyük bir yeri vardır. Onu seçmişti ve yine seçecektir. Rab’bin seçtiklerinden vazgeçmesi söz konusu olamaz. “Çünkü Tanrı’nın armağanları ve çağrısı geri alınamaz” (Rom.11:29).

Bu metinlerde bizim için Rab’bin karekteri ile ilgili büyük bir ders vardır. Rab, çocuklarını ağır bir şekilde terbiye ettikten sonra onları bırakmış değildir; onlarla beraberliğini ve etkinliğini devam ettirmektedir.

Sizde iyi bir işe başlamış olan Tanrı’nın bunu Mesih İsa’nın gününe dek bitireceğine güvenim vardır. (Flp.1:6)





2) İkinci görüm: Dört Boynuz ile Dört Demirci (1:18-21)


Bu görümde Rab’bin halkı olan İsrail’i dağıtanların yıkıma uğrayacağı açıklanır. Tanrı’nın tasarısında İsrail’in yeri çok ilginç ve güncel bir konudur. Filistinliler ile İsrail devleti arasındaki kanlı mücadele her gün en önemli dünya haber konularından birini oluşturmaktadır. Acaba 1948’de Filistin’de kurulan İsrail devleti, kurucuların içtenlikle inandıkları gibi gerçekten Tanrı’nın sözü uyarınca mı kuruldu? Bu devlet, Tanrı’nın vaatlerinin gerçekleşmesi olarak görülebilir mi? Yoksa eski krallığı diriltmek yolunda sergilenen bütün bu çabalar, sadece çıkar uğruna sarf edilen insan gayreti mi?

Filistin toprağı hâlâ gerçekten İsrail’lilerin mirası mı? Yeruşalim (Kudüs) kenti hâlâ kutsal ve seçilmiş bir kent midir? Tanrı’nın tasarısında hâlâ özel bir yeri var mı?

Bu konulara ışık tutan bazı gerçekler Zekeriya 1-2’de ele alınıyor. İlk üç görüm, birbirine bağlıdır ve özellikle İsrail ile Yeruşalim’in geleceği ile ilgilidir. İkinci ve üçüncü görüm aracılığıyla Rab ilk görümde değindiği iki konuyu daha ayrıntılı bir şekilde açıklayacaktır.

İlk üç görümün birbirlerine nasıl bağlı olduğunu düşünelim. Rab 1:14-17’de bazı konularda söz veriyor. İkinci görüm (1:18-21) bu ayetlerin ilk ikisine (1:14-15) ilişkindir. Üçüncü görüm (2:1-13) ise bu ayetlerin son ikisiyle (1:16-17) bağlantılıdır. Görümlerin bu düzenini şöyle canlandırabiliriz:





	 	 	 	 		 			 			‘Yeruşalim 			ve Siyon için büyük kıskançlık duyuyorum’… ‘Tasasız 			uluslara ise çok öfkeliyim; çünkü ben biraz öfkelenmiştim, 			onlarsa kötülüğe kötülük kattılar.’ 			(1:14-15)

		 		 			 			»

		 		 			 			İkinci görüm (1:18-21)

Dört 			Boynuzla Dört Usta

			 			“Bu 			ustalar Yahuda halkını dağıtmak için boynuz kaldıran 			ulusların boynuzunu yıldırıp yere çalmaya geldiler.”





	 		 			‘Yeruşalim’e 			sevecenlikle döneceğim’… ‘Tapınağım orada yeniden 			kurulacak ve Yeruşalim üzerine ölçü ipi çekilecek… 			‘Kentlerim yine bollukla dolup taşacak’… 			Ben 			RAB Siyon’u yine avutacağım, Yeruşalim’i yine seçeceğim.’ 			(1:16-17)





			 			»





		 		 			 			Üçüncü görüm (2:1-13)

			 			Ölçü İpi

			“İçinde 			barınacak sayısız insan ve hayvandan ötürü Yeruşalim sursuz 			kent olacak…

Ey Siyon halkı, sevinçle bağır! Çünkü 			aranızda yaşamaya geliyorum.”





Görüldüğü gibi bu görümlerde iki ana konu ele alınıyor: 1) İsrail’in düşmanlarına ne olacak? 2) İsrail ve Yeruşalim’e ne olacak? Her iki konu da, iki görümle art arda açıklanıyor.

1:18-21 Zekeriya görümde önce dört boynuz görüyor. Bunların anlamını Rabbin Meleği’ne sorduğunda, Bunlar Yahuda, İsrail ve Yeruşalim halkını dağıtmış olan boynuzlardır karşılığını alıyor. Bu tür görümlerde boynuz genellikle siyasal güçleri veya kralları simgeler. Bunlar boynuz kaldıran uluslardır. Örneğin Daniel’in görümündeki korkunç yaratığın boynuzları şöyle açıklanmıştır: “On boynuza gelince… on kral çıkacaktır” (Dan.7:24). Yuhanna da aynı şeyi görmüştür: “Gördüğün on boynuz, henüz egemenlik sürmemiş on kraldır” (Va.17:12).

Bu dört boynuz, Daniel kitapçığında önceden bildirilen ve İsrail halkını sırayla “dağıtan” dört tarihsel egemenliği simgelemektedir: Babil, Med-Pers, Grek ve Roma imparatorlukları (bkz. Dan.2, 7). Bu dört büyük güç, birbirinin ardından Yeruşalim’i ayak altına alarak yıkıma uğratmışlardı.

“Boynuzları yıldırıp yere çalmaya gelen” dört usta ise, Rab’bin halkını dağıtan bu düşmanları cezalandırmak için kullanacağı başka güçlerdir. Rab daha önce “tasasız uluslara ise çok öfkeliyim” demişti (1:15). Şimdi ise bu görümde o ulusları yok edeceğini açıklıyor. Rab, büyük güçlere karşı onlardan daha büyük başka güçleri getirmektedir.

Bu sözler Rab’bin halkı için çok teşvik edicidir. Rab’bin topluluklarına baskı yapan her güç bir gün karşısında bir “usta” bulacaktır.

Sonuç olarak, Rab’bin halkına zulmeden her düşmanın yenileceğini bilmeliyiz.





3) Üçüncü görüm: Ölçü 	İpi (2:1-13)


	 	 Bu görümde Yeruşalim kentinin nasıl yeniden seçilip Rab’bin 	yüceliğiyle parlayacağı ile ilgilidir.

	 	2:1-2 Yeruşalim’in geleceği. 	Zekeriya ikinci kez gözlerini kaldırıp bakıyor. Peygamber, 	elinde ölçü ipi tutan adama “Nereye gidiyorsun?” diye 	sorduğunda, adam “Yeruşalim’i ölçmeye” gittiğini 	söylüyor. Buna benzer ölçme simgelerini Kutsal Kitap’ın 	çeşitli bölümlerinde görmek mümkündür (bkz. Hez. 40:3-5; 	42:15-20; Va.11:1-5: 21:15). Bu görümün 1:16’yla ilgili olduğu, 	her ikisinde kullanılan ölçü ipi deyişinde açıkça 	görülebilir. Aynı ayet, kenti ölçmenin anlamını da ortaya 	koymaktadır: Yeruşalim’e sevecenlikle döneceğim… 	Tapınağım orada yeniden kurulacak (1:16). Ölçme simgesi, 	özellikle bir inşaat projesi hazırlama etkinliğiyle özdeşleşir. 	Demek ki, Babilliler tarafından yerle bir edilen Yeruşalim kenti, 	Rab’bin isteği uyarınca yeniden kurulacaktır.

	 	Dikkat edilecek bir nokta şudur; yerle bir edilen aynı kent 	yeniden kurulacaktır. Demek ki, büyük olasalıkla bu vaat 	sadece göksel Yeruşalim’le ilgili değildir.

	 	2:3-5 Bu ayetlerde bildirilen vaatin tam 	olarak henüz gerçekleşmiş olmadığını gösteren başka bir 	nokta var: Yeruşalim sursuz kent olacak” denilmiştir. Ama 	Nehemya’nın günlerinde surların onarılması Rab’bin büyük 	işiydi (bkz. Neh.3-7). Ancak (İ.S. 70 yıllında, Romalılar 	tarafından) kent bir daha yıkıldıktan sonra “sursuz kent” 	olarak yapılınca bu vaat gerçekleşecektir. Ne zaman? Muhtemelen 	İsa’nın ikinci gelişiyle birlikte.

	 	Yeruşalim neden sursuz (korumasız) olacaktır? Çünkü Rab’bin 	kendisi onun çevresinde ateşten sur olacaktır. Bu sözler, 	Tanrı’nın kesin güvencesini ve mutlak korumasını dile 	getirmektedir. Buna benzer bir şekilde, İsrail’i firavunun 	ordusundan ateşten bulutla (Çık.14:19), Peygamber Elişa’yı da 	ateş arabalarıyla korumuştur (2Kr.6:17).

	 	Ayrıca, Rab Yeruşalim’in içindeki görkem olacaktır. 	Yeruşalim’e büyük değer veren Rab, bizzat kendi varlığıyla 	Yeruşalim’de bulunacaktı. Üçüncü Mezmur, bu iki özelliği 	gözler önüne sermektedir:

	 	Ya RAB düşmanlarım ne kadar çoğaldı,

Hele 	bana karşı ayaklananlar!

Birçokları benim için:

‘Tanrı 	katında ona kurtuluş yok!’ diyor.

Ama sen, ya RAB, çevremde 	kalkansın,

Onurum, 	başımı yukarı kaldıran sensin. 	(Mez.3:1-2)

	 	Rab, yalnızca bizi dışarıdan gelen tehlikelerden korumakla 	kalmıyor, ayrıca içimizde yaşayarak görkemiyle bizi kutsuyor ve 	hayatımıza en derin anlamı katıyor. Mesih inancının en büyük 	ayrıcalığı zaten buradadır: “Bu sırrın özü şudur: 	Mesih içinizdedir. Bu da size yüceliğe kavuşma umudunu veriyor” 	(Kol. 1:27).

	 	2:6-11 Rab halkının arasında yaşamaya 	geliyor. İlk beş ayet daha çok kentle ilgili vaatleri, 	2:6’dan sonraki ayetler ise halkla ilgili konuları inceler. Rab 	halkını Babil’den kaçmaya çağırmıştır. Sürgün dönemi 	sona ermiştir ve halk o ülkeden bir an önce kaçıp 	kurtulmalıdır. Üç kez “Haydi!” sözü geçer.

	 	Halk neden kaçmalıdır? Çünkü Babil yargılanacaktır. Burada 	muhteşem bir deyiş geçiyor: Size dokunan gözbebeğime 	dokunmuş olur (2:8). Bu deyiş, Rab’bin kendi ev halkı 	konusunda ne kadar duyarlı olduğunu gözler önüne seriyor.

	 	Sevindirici haber, Rab’bin inanılmaz iyi niyeti ile ilgilidir: 	Aranızda yaşamaya geliyorum! (10-11). Bu vaat neredeyse 	Kutsal Kitap’ın ana bildirisidir.

	 	Metinde iki kez, “siz de beni her şeye egemen RAB’bin 	gönderdiğini anlayacaksınız” vaadi veriliyor (2:9, 	11). İlkinde bu gerçek, Rab’bin adil yargısına bakılarak 	anlaşılacaktır. İkincisinde ise, halk bunu Rab’bin 	aralarındaki varlığından anlayacaktır.

	 	Ama anlaşılacak olan gerçek, kimin kimi gönderdiği 	gerçeğidir. Bu iki ayette konuşan gönderilen kimdir?

	 	Elimi onlara karşı kaldıracağım, köleleri 	onları yağmalayacak. O zaman siz de beni Her Şeye Egemen RAB’bin 	gönderdiğini anlayacaksınız. (2:9)

	 	RAB, ‘Ey Siyon kızı, sevinçle bağır! 	Çünkü aranızda yaşamaya geliyorum’ diyor. O gün birçok ulus 	RAB’be bağlanacak, O’nun halkı olacak. O zaman RAB aranızda 	yaşayacak, siz de beni Her Şeye Egemen RAB’bin gönderdiğini 	anlayacaksınız.” 	(2:10-11)

	 	Burada büyük bir sır yatıyor. Bu ayetleri dikkatle inceleyecek 	olursak, gönderen RAB 	ile gönderilen RAB 	arasındaki birliği göreceğiz. Bunu Eski Antlaşma’nın 	başka bir metninde daha görebiliriz:

	 	Ey Yakup soyu, çağırdığım İsrail, beni 	dinle:

Ben O’yum; ilk Ben’im, son da Ben’im.

Yeryüzünün 	temelini elimle attım,

Gökleri sağ elim gerdi.

Onları 	çağırdığımda birlikte önümde dikilirler...

Yaklaşın 	bana, dinleyin söyleyeceklerimi:

Başlangıçtan beri açıkça 	konuştum,

o zamandan bu yana oradayım.

Egemen RAB şimdi 	beni ve Ruhu’nu gönderiyor. (Yşa.48:12-16)

	 	Bu ayetlerde de konuşan Rab, yine RAB tarafından gönderildiğini 	söylüyor. Bu ilginç durum, gönderen Baba Tanrı ile gönderilen 	Oğul Tanrı arasındaki birliği göstermektedir. Yuhanna 	kitapçığında İsa Mesih bu durumu sık sık dile getiriyordu. 	Örneğin,

	 	Baba, senin bende olduğun ve benim sende 	olduğum gibi, onlar da bizde olsunlar. Dünya da beni senin 	gönderdiğine iman etsin. (Yu.17:21)

	 	Ben ve Baba biriz… Baba beni kendine ayırıp dünyaya 	gönderdi. Öyleyse ‘Tanrı’nın Oğlu’yum’ dediğim için 	bana nasıl ‘Küfür ediyorsun’ dersiniz? 	(Yu.10:30, 36)

	 	2:12 Rab’bin Yahuda halkını kendi 	payı olarak miras alması onlara tamamen sahip çıkacağı 	anlamına gelir. Bu vaadin hem ulusal İsrail hem de bizim için 	geçerli olduğunu söylemeliyiz (Ef.1:18). 1:17’de de Tanrı’nın 	Yeruşalim’i yine seçeceği hatırlatılmıştır.

	 	2:13 Son ayet bütün insanlara hitap 	etmektedir. İlk üç görümde açıklanan gerçekleri 	anlayabilmemiz için Rab’bin önünde sessiz durmamız 	buyrulmuştur. Rab, bu görümlerle ikinci gelişine ilişkin bir 	vahiy vermektedir: RAB kutsal konutundan kalkmış geliyor! İşte 	bu mübarek umudumuzla ilgili olarak iki büyük gerçek 	vurgulanıyordu. İkisi de Rab’bin kutsal kıskançlığından 	kaynaklanan gerçeklerdir:

	 	1) Rab Mesih’in kıskanç doğruluğu ve adaleti, kötülükten 	nefret etmesine neden oluyor. Bu nedenle de ikinci gelişinde bütün 	düşmanlarını yargılayacaktır.

	 	2) Rab Mesih’in kıskanç sevgisi, seçtiği halkını terbiye 	ettikten sonra tekrar onların arasına dönmesini sağlıyor. O’nun 	gelişiyle birlikte, halkına olan yüce sevgisi de açıkça 	görülecektir.

	 	Bizler de, aramıza gelen Tanrımız’a tapınalım! Kendimizi 	O’nun tapınağı olan imanlı topluluğunu geliştirmeye 	adayalım.





4) Dördüncü 	görüm: Başkâhin Yeşu ve RAB’bin Dal adındaki Kulu 	(3:1-10)


	 	Gördüğümüz gibi Hagay ile Zekeriya peygamberlerin üzerinde 	durdukları ana konu Rab’bin Tapınağı’ydı. Bu tapınak bize 	görsel bir şekilde Tanrı ile insanlar arasında bir aracı 	(kâhin) bulunması gerektiğini gösteriyor. Halkının arasında 	yaşamak isteyen kutsal Tanrı’ya, bir aracı olmadan 	yaklaşılamazdı.

	 	Bu doğrultuda İsrail bir kâhinler krallığı olmak üzere 	seçilmişti. Rab onlara, “Siz benim için bir kâhinler 	krallığı, kutsal ulus olacaksınız” demişti (Çık.19:6). 	Onların aracılığıyla bütün uluslar kutsanacaktı. Kilise 	topluluğu olarak bizler için de aynı gerçek ve vaat vardır 	(bkz. 1Pe.2:5, 9).

	 	Kâhin olmak çok büyük bir ayrıcalıktır. Tanrı’nın 	huzuruna çıkabilmek, O’na hizmet etmek, O’nu temsil etmek, 	O’nun sözünü diğer uluslara iletmek, vb… Ne yazık ki, 	İsrail bir ulus olarak bu ayrıcılığa sahip çıkmadı. Bu 	yüzden, aralarından Harun başta olmak üzere, kâhinler ve 	başkâhinler seçildi. Halkın ruhsal önderi olan başkâhinin 	görkemli ve saygın bir konumu vardı. Dolayısıyla, Yeşu’yu bu 	görümdeki haliyle görmek üzücüdür.

	 	Bundan önceki iki bölüm özellikle Yeruşalim ile ilgiliydi. Kral 	Süleyman’ın yaptırdığı görkemli tapınak Yeruşalim’in 	merkezindeydi. Tanrı’nın konutu halkın arasındaydı. Ne var ki 	İsrail, yüzyıllar boyunca inat ederek Tanrı’nın sözünü 	dinlemediği için, Tanrı’nın seçtiği kutsal kentle birlikte 	tapınak da yerle bir edildi.

	 	Zekeriya’ya verilen ilk üç görüm, Yeruşalim kentinin ve 	tapınağın yeniden yapılacağını açıkça ortaya koyuyordu. 	Tanrı, “Yeruşalim ve Siyon için büyük kıskançlık 	duyuyorum” demişti (1:14). Bu nedenle, kenti ateşten 	surlarla bizzat kendisi koruyacak, içini kendi yüceliği 	dolduracaktır.

	 	Ancak kenti ve tapınağı yeniden yapmak yeterli olmayacaktı. 	Çünkü Tanrı’ya hizmet eden bir kâhinler topluluğu olmadan 	İsrail’in ibadet etmesi söz konusu olamazdı. Günahla kirlenmiş 	suçlu kâhinler topluluğu kurtulmalı ve kutsal kılınmalıydı. 	İşte Tanrı, dördüncü görümle birlikte bunun nasıl 	gerçekleşeceğini Peygamber Zekeriya’ya (ve bizlere) gösterdi.





A) Yeşu’yla ilgili görüm 	(3:1-7)


	 	Hagay’da da gördüğümüz gibi, bu dönemde önde gelen iki kişi 	vardır. Bunlar, Kral Davut’un soyundan önder Zerubbabil ve 	Harun’un soyundan başkâhin Yeşu’dur. Zekeriya’nın 3. 	bölümü Yeşu ile 4. bölümü ise Zerubbabil ile ilgilidir. 	Zekeriya peygamber, bu iki bölüm dışında (ve 6. bölümde bir 	kere) bu önderlere değinmez.

	 	Musa’nın öğrencisi olan “Yeşu,” Mısır’dan 	çıkıp, vaat edilen toprağa yerleşen İsrail’in önderiydi. Bu 	kez de, “Yeşu” adlı başkâhin, Babil sürgününden 	dönen İsrail’in ruhsal önderidir.

	 	İbranice’de Yeşu, “Yahve (Rab) kurtuluştur” anlamına 	gelir ve Türkçe’deki ‘İsa’ adının gerçek karşılığıdır. 	Bu yüzden meleğin, İsa’nın üvey babası Yusuf’a, “Adını 	İsa (Yeşu) koyacaksın. Çünkü halkını günahlarından 	kurtaracak olan O’dur” diye buyurması 	çok anlamlı bir sözdür (Mat.1:21).

	 	3:1-2 Önümüzde canlanan sahnede, üç 	önemli kişi var:45 	Rab’bin Meleği, onun önünde duran Başkâhin 	Yeşu ve Yeşu’yu suçlamak için sağında duran 	Şeytan. Bu sahnede Yeşu, kâhinler 	topluluğunun temsilcisi olarak ilahi mahkemede yargılanmaktadır.

	 	Şeytan, Tanrı’nın halkını sürekli suçlamaktadır. Yeşu’nun 	sağında, mahkemedeki suçlama yerinde (bkz. Mez.109:6) 	durarak başkâhini suçlamaktadır. Şeytan’ın bu saldırısı, 	günümüzdeki imanlıları da hedef almaktadır. Düşmanımız, 	Rab’bin halkı olan bizleri hiç durmadan suçlar: “Falanca kişi 	şu şekilde bu günahları işledi, suçludur. Tanrı’nın 	huzurundan kovulup cehenneme atılmalıdır! Sen ne dersin?” der.

	 	Bu gerçeği Kutsal Kitap’ın tümünde görmek mümkündür. 	Şeytan, Tanrı yoluna yaraşan bir yaşam sürenleri amansız bir 	şekilde suçlar. Özellikle bkz. Eyüp 1‑2 ve Vahiy’deki şu 	ayet:

	 	Büyük ejderha –İblis ya da Şeytan denen, 	bütün dünyayı saptıran o eski yılan– kardeşlerimizin 	suçlayıcısı, onları Tanrımız’ın 	önünde gece gündüz suçlayan… 	(Va.12:9-10)

	 	Ancak bu durumda başkâhin Yeşu’yu savunan biri vardı. Rab’bin 	Meleği olan Oğul, sürekli olarak Tanrı’nın halkını 	savunuyor.

	 	Yavrularım, bunları size günah 	işlemeyesiniz diye yazıyorum. Ama içimizden biri günah işlerse, 	adil olan İsa Mesih bizi Baba’nın 	önünde savunur. O günahlarımızı, 	yalnız bizim günahlarımızı değil, bütün dünyanın 	günahlarını da bağışlatan kurbandır. 	(1Yu.2:1-2)

	 	Dikkat ederseniz, Rab’bin Meleği burada aynı zamanda Rab’bin 	kendisidir: RAB’bin meleği46 	Şeytan’a, “RAB seni azarlasın, ey Şeytan!” dedi. 	Musa’nın ölümünden sonra Şeytan’la çekişip tartışan 	başmelek Mikail de bu sözleri kullanmıştı (Yah.9).

	 	Ne mutlu savunucusu Rab olan halka! Rab’bin halkını neden 	savunduğuna ilişkin iki neden veriliyor:

	 	1) Rab Yeruşalim’i seçmiştir. Halkının işleyeceği 	bütün günahları önceden bildiği halde onları seçtiğine 	göre, hiçbir şey bu gerçeği değiştiremez. Rab en kirli 	düşüncelerimizi, en büyük kötülüklerimizi önceden 	biliyordu. Ancak O’nun lütfu bunların hepsinden büyüktü.

	 	2) Rab başkâhin Yeşu’yu ve onun simgelediği bütün unsurları 	ateşten kurtardı. Yeşu’yu ateşten çıkarılan yarı 	yanmış odun parçası gibi kurtardı. Bu deyiş Amos 4:11’den 	geliyor:

	 	Sodom ve Gomora’yı altüst ettiğim gibi,

	 	Sizi de altüst ettim,

	 	Ateşten kurtulan yarı yanmış

	 	Odun parçasına döndünüz,

	 	Yine de yönelmediniz bana.

	 	Buradaki ateş, büyük olasılıkla Babil sürgününü 	ifade etmektedir. Halk bu ateşte 70 yıl boyunca yanarak arınmış, 	geriye Tanrı’ya sadık bir azınlık kalmıştı. Öte yandan, 	Rab bizleri sonsuz bir ateşten, yani Tanrı’nın adil gazabının 	gerektirdiği cehennem ateşinden kurtarmıştır. Günahları 	içinde ölen her insanın sonsuz geleceği gerçekten korkunçtur: 	“Ölüm ve ölüler diyarı ateş gölüne atıldı. İşte bu 	ateş gölü, ikinci ölümdür. Adları yaşam kitabında 	yazılmamış olanlar ateş gölüne atıldı” (Va.20:14-15).

	 	Şeytan, Rab’bin aklamış olduğu bir kişiye karşı haklı bir 	suçlama getiremez. Elçi Pavlus, bu güvenceye dayanarak şöyle 	demiştir: “Tanrı’nın seçtiklerini kim suçlayacak? Onları 	aklayan Tanrı’dır. Kim suçlu çıkaracak? Ölmüş, üstelik 	dirilmiş olan Mesih İsa, Tanrı’nın sağındadır ve bizim için 	aracılık etmektedir” (Rom.8:33-34).

	 	3:3-5 Yeşu kirli giysilerle geliyor, fakat 	yıkanıp temiz giysiler giydiriliyor. Rab, yüzyıllar önce 	çöldeki tapınağın tasarısını Musa’ya iletirken, kâhinlerin 	giysilerinden söz etmişti: “Ağabeyin Harun’a Görkem ve 	saygınlık kazandırmak için kutsal giysiler yap” 	(Çık.28:2). Ne var ki, şimdi Zekeriya’ya iletilen 	dördüncü görümde, İsrail halkını temsil eden başkâhin Yeşu 	çok kirli giysiler içinde duruyordu.

	 	Daha önce Hagay aracılığıyla Rab, İsrail halkının 	kirliliğini kendilerine bildirmişti: “Bu halk, bu ulus 	gözümde böyledir (kirlenmiştir). Her yaptıkları, sunakta her 	sundukları da kirlidir” (Hag.2:13-14). Peygamber Yeşaya da 	bu üzüntülü durumu şöyle dile getirmişti: “Hepimiz 	murdar olanlara benzedik, bütün doğru işlerimiz kirli âdet bezi 	gibi” (Yşa.64:6).

	 	Görümde, başkâhin Yeşu hem suçlu, hem de kirliydi. Her insanın 	doğal durumu böyledir. Bizler de işlediğimiz günahlar yüzünden 	hem Tanrı’nın adalet kürsüsü önünde suçluyduk hem de O’nun 	kutsal paklığı önünde kirliydik. Günahlarımız kirli giysiler 	gibi üzerimize yapışmıştı. Murdar ve kirliydik. Tanrı’nın 	krallığında hiçbir şekilde yer alamazdık.

	 	Aldanmayın! Ne fuhuş yapanlar Tanrı’nın 	Egemenliği’ni miras alacaktır, ne puta tapanlar, ne zina 	edenler, ne oğlanlar, ne oğlancılar, ne hırsızlar, ne 	açgözlüler, ne ayyaşlar, ne sövücüler, ne de soyguncular. 	Bazılarınız böyleydiniz; ama 	yıkandınız, kutsal kılındınız, Rab İsa Mesih adıyla ve 	Tanrımız’ın Ruhu aracılığıyla aklandınız. 	 (1Ko.6:10-11)

	 	Ne mutlu ki, Rab Yeşu’yu değil, yalnızca giysilerini çıkarıp 	attı. Tanrı insanı sever, ama onun günahlarından nefret eder. 	Bu nedenle, insanı günahlarından kurtarmak istemesi son derece 	doğaldır.

	 	Rab’bin Meleği, Yeşu’ya “Suçunu kaldırdım” 	dedi. Bu sözler, O’nun günahları bağışlama yetkisine 	sahip olduğunu ortaya koymaktadır. Nitekim, kul özü alıp İsa 	Mesih kimliğinde yeryüzüne geldiği zaman, insanların 	günahlarını özgürce bağışlıyordu. Bunlar, Mesih’in 	kimliği hakkında çok düşündürücü gerçeklerdir.

	 	Görümden ötürü heyecanlanan Zekeriya peygamber, Yeşu’nun 	başına temiz bir sarık sarmalarını söyledi. Bunun üzerine, 	Yeşu’nun başına kâhinlik sarığı sardılar. Sarığın 	üzerinde saf altından bir levha vardı. Levhanın yüzeyine bir 	mühür gibi “RAB’be adanmıtırş” sözü oyulmuş ve 	bir kordonla sarığın ön tarafına bağlanmıştı. Rab şöyle 	demişti: “Onlar önümde kabul görsün diye levha sürekli 	Harun’un alnında bulunacak” (Çık.28:36-38). Bu son giysi 	ile kâhinlik antlaşması yenileniyordu.

	 	3:6-7 Yeşu görevinden alınıp yeniden 	atanıyor. Bundan sonra Rab, Yeşu’ya kâhinliğin koşullarını 	ve ayrıcalıklarını bildirdi:

	 		Koşulları: 	1. Yollarımda 	yürürsen

	 		2. Verdiğim 	görevleri yerine getirirsen

	 		Ayrıcalıkları: 	1. Tapınağımı 	sen yöneteceksin

	 		2. Avlularını sen 	koruyacaksın.

	 	 	3. Sana burada 	duranların arasına katılıp huzuruma çıkma ayrıcalığını 	vereceğim.

	 	Bize lütfedilen bereketlerden yararlanmamız için çeşitli 	koşullar vardır. Temel koşul, Rab’bin sözlerine uymaktır. 	Mesih’in kâhinleri olarak bizim ana görevimiz Tanrı’ya 	çeşitli ruhsal kurbanlar sunmaktır. Örneğin: “İsa 	aracılığıyla Tanrı’ya sürekli övgü kurbanları, yani O’nun 	adını açıkça anan dudakların meyvesini sunalım. İyilik 	yapmayı ve sizde olanı başkalarıyla paylaşmayı unutmayın. 	Çünkü Tanrı bu tür kurbanlardan hoşnut olur” (İbr.13:15-16).

	 	Bu koşullara karşılık Rab, Yeşu’ya büyük ayrıcalıklar 	veriyordu. Bu ayrıcalıkların en büyüğü Tanrı’nın huzuruna 	girmekti. Musa’nın Yasası çerçevesinde böyle bir şey mümkün 	değildi. “İç bölmeye yılda bir kez yalnız başkâhin 	girebilir. Üstelik kendisi için ve halkın bilmeden işlediği 	suçlar için sunacağı kurban kanı olmaksızın giremez” 	(İbr.9:7). Oysa, yeni düzende Rab’bin huzuruna girme 	özgürlüğü olacaktı. Mesih İnanlıları olarak “İsa’nın 	kanı sayesinde perdede, yani kendi bedeninde bize açtığı yeni 	ve diri yoldan kutsal yere girmeye cesaretimiz vardır” 	(İbr.10:19).





B) Mesih’le ilgili önbildiri 	(3:8-10):

Adı Dal ve Taş olan gelecek.


	 	Davut’a (ve Zerubbabil’e) verilen vaatler, Kral Mesih ile ilgili 	vaatlerle birleştiği gibi, Yeşu’ya verilen vaatler de Kâhin 	Mesih’le ilgili vaatlerle birleşiyordu. Böylece görümü 	izleyen ayetler, Mesih’le ilgili büyük bir önbildiriyi dile 	getirir.

	 	3:8 İsrail’in kâhinleri gelecek 	olayların önbelirtisiydi. Aslında tapınaktaki ibadet 	düzeni hem “göktekinin örneği” hem de gelecek iyi 	şeylerin gölgesi” olarak İsrail’e verilmişti (bkz. 	İbr.8:5; 10:1).

	 	8-9 ayetlerinde Mesih’i niteleyen iki büyük 	unvan veriliyor: “Dal” 	ve “Taş”

	 	Dal unvanı Eski Antlaşma’da yalnızca dört kez 	geçer, buna karşın çok önemli ve anlamlı bir unvandır. Çünkü 	‘dal’ terimiyle, Mesih’in yüceliğine dört farklı açıdan 	ışık tutulur. Bunlar, dört ‘İncil’ kıtapçığında göz 	önüne serilen Mesih’in dört ana etkinliği ile uyum içindedir:

	 		 		Davut için doğru bir Dal (Yer.23:5, 		33:15):

Davut’un soyundan gelen Doğrulık Kralı 		(Matta).



		Dal adındaki kulum (Zek.3:8):

Büyük 		işler yapan hizmetçi Kul 		(Markos).



		İşte Dal adındaki adam 		(Zek.6:12):

İnsanoğlu 		olan Kurtarıcı 		(Luka).



		Rab’bin Dalı (Yşa.4:2):

Tanrı’nın Oğlu olan Kelâm 		(Yuhanna).





	 	Davut’un soyundan çok sayıda kral çıktı. Ancak Babil sürgünü 	bu krallığa son verdi. Bir anlamda, kesilen ağacın yalnız 	kütüğü kaldı. Bu ağacın “kütüğünden kutsal soy 	çıkacaktı” (Yşa.6:13). Rab’bin vaadine göre, Davut’un 	babası olan “İşay’ın kütüğünden yeni bir filiz 	çıkacak, kökünden bir fidan meyve verecekti” (Yşa.11:1). 	Bu işi kendisi gerçekleştiren Rab, Dal adındaki kulumu ortaya 	çıkarıyorum diyor.

	 	3:9 Bu bölümdeki diğer büyük 	unvan –Taş– çeşitli vaatleri hatırlatmaktadır. 	Efendimiz İsa, İsrail’in din önderlerini azarlarken 	pergamberlerin yazılarından bu adla ilgili üç ayeti birleştirip 	şöyle dedi:

	 	Kutsal Yazılar’daki şu sözün anlamı 	nedir? “Yapıcıların reddettiği taş, işte köşenin baş taşı 	oldu.” O taşın üzerine düşen herkes paramparça olacak, taş 	da kimin üzerine düşerse onu ezip toz edecek. (Luk.20:17-18; 	bkz. Mez.118:22; Yşa.8:14; Dan.2:34, 45)

	 	Elçi Petrus, ilk mektubundan bu taşla ilgili vaatleri şöyle bir 	araya getirdi:

	 	İşte, Siyon’a bir taş, 	seçkin, değerli bir köşe taşı koyuyorum. O’na iman eden hiç 	utandırılmayacak.” İman eden sizler için bu taş değerlidir. 	Ama imansızlar için, “Yapıcıların reddettiği taş, köşenin 	baş taşı, sürçme taşı ve tökezleme kayası 	oldu.” (1Pe.2:6-8; 	bkz. Yşa.28:16; Mez.118:22; Yşa.8:14)

	 	Taşın yedi gözü (yüz değil), büyük olasılıkla 	Mesih’in üzerinde bulunan Kutsal Ruh’un doluluğunu ve mükemmel 	bilgeliğini simgelemektedir (bkz. 4:10; Yşa.11:2; Kol.2:3, 9; 	Va.5:6). Başka bir ayette şöyle yazılmıştır: “RAB’bin 	gözleri bütün yürekleriyle kendisine bağlı olanlara güç 	vermek için her yeri görür” (2Ta.16:9). Göksel Baba’nın 	gözleri, sürekli Mesih’in üzerindeydi. Mesih’in değerini 	yalnız Tanrı biçecek ve üzerine yazıt oyacaktır.

	 	Ülkenin günahı bir günde kaldırılacaktı. İsa Mesih 	iki bin yıl kadar önce, sözle anlatılmaz derin acılar çekerek, 	Kutsal Tanrı’nın gazabını üstlenerek ve günahları 	bağışlatmak amacıyla kendi canını feda ederek bunun zeminini 	hazırladı! Ne var ki, her bir imanlı için olduğu gibi İsrail 	için de bu bağışlama günü, Mesih’in ikinci gelişinde O’nu 	bedenini deştikleri adam olarak tanıyıp tövbe 	ettikleri zaman gerçekleşecektir (Zek.12:10 - 13:1).

	 	3:10 Mesih’in gelecek egemenliğinde 	mükemmel bir esenlik ve beraberlik yaşanacaktır. Tanrı’nın 	eski çağlardan beri bütün peygamberlerinin ağzından bildirdiği 	gibi, her şeyin yeniden düzenlendiği gün İsrail ulusu gerçek 	bir kâhinler krallığı olarak komşu uluslara bereket kaynağı 	olacaktır.

	 	Bizler Mesih’in aracılığıyla aklandık, bağışlandık ve 	yıkandık. Artık Mesih’e ait olanlara karşı hiçbir mahkûmiyet 	yoktur. Ancak Tanrı, bu büyük etkinliği bir amaçla 	gerçekleştirmektedir: Bizi kutsal bir kâhinler topluluğu yapmak 	amacıyla. Acaba biz O’na gerçekten kâhinlik yapıyor muyuz? 	O’na sürekli övgü kurbanları sunuyor muyuz?

	 	 	Yücelik ve güç 	sonsuzlara dek, bizi seven, kanıyla bizi günahlarımızdan özgür 	kılmış ve bizi bir krallık 	haline getirip kendi Babası Tanrı’nın hizmetinde kâhinler 	yapan Mesih’in olsun. (Va.1:6)





5) Beşinci 	görüm: Kandillik ve zeytin ağaçları (4:1-14)


	 	Bu görüm önceki görümle yakından ilgilidir. İsrail ulusu 	karanlık bir dünyada Tanrı’ya yaraşan bir kâhinler krallığı 	olmaya çağrılmıştı.

	 	İlk üç görümde İsrail’in dışsal (baskıdan ve 	sürgünden) kurtuluşu açıklanmıştı (Zek.1-2). Başkâhin 	Yeşu’yla ilgili dördüncü görümde ise, İsrail’in içsel 	(günahtan ve kirlilikten) kurtuluşu açıklandı (Zek.3).

	 	Şimdi, beşinci görüm aracılığıyla İsrail’in Tanrı’dan 	aldığı çağrının nasıl yenilendiğini ve daha önemlisi nasıl 	bir güçle gerçekleştiğini göreceğiz.





A) Yedi kandilli şamdan ile iki 	zeytin ağacı (4:1-3)


	 	4:1 Zekeriya’nın bu görümü görebilmesi 	için sanki uyanması gerekiyordu. İnsanın doğal hali uykuya 	benzer. Doğal haliyle kişi, Tanrı’nın Ruhu’yla ilgili 	gerçekleri anlayamaz (1Ko.2:14). Ancak Rab’bin bizi 	aydınlatmasıyla ruhsal gerçekleri görebiliriz. Acaba biz ruhsal 	anlamda uykuda sayılır mıyız? Rab’bin İbraniler’e yönelik 	uyarısı bizlere de gerekli olmasın! “Bu konuda söyleyecek 	çok sözümüz var, ama kulaklarınız uyuştuğu için anlatmak 	zor” (İbr.5:11).

	 	4:2-3 Peygamber altın bir şamdan ve iki zeytin ağacı 	görüyor. Altın şamdan ile yedi kandil, elbette tapınaktaki 	şamdanı aklımıza getiriyor. Kâhinlerin süreğen görevlerinden 	biri de kutsal yerdeki şamdanın kandillerini yanar durumda 	tutmaktı (Çık.27:20-21; Lev.24:2-4).

	 	Rab sanki 3. bölümde kurtardığı kâhinlerden 4. bölümde bir 	“şamdan” oluşturuyor ve halkının bir anlamda sanki 	“dünya’nın ışığı” olmaya çağrıldığını 	hatırlatıyor. İsrail, karanlıkta oturan bütün uluslara yaşayan 	gerçek Tanrı’nın ışığını saçacaktı.

	 	Bu görümle birlikte, Tanrı İsrail’e (ve bize) ışık saçan 	bir şamdan olma umudunu veriyor: “Sizi karanlıktan şaşılası 	ışığına çağıran Tanrı’nın erdemlerini duyurmak 	için seçildiniz” (1Pe.2:10).

	 	İsrail’in şamdanı özellikle ulusun kralıydı. 2.Samuel 	21:17’de, İsraili askerler Kral Davut’u “İsrail’in 	ışığı” olarak nitelendiriyorlar. Yine 1.Krallar 11:36 ve 	15:4’te, Davut’la başlayan kutsal krallık, Yeruşalim’de 	sönmeyen bir ışığa benzetiliyor. Ne var ki, Yeruşalim yıkılıp 	halk sürgün edilince İsrail’in kandili 70 yıl boyunca sönüyor 	(Yer.25:10-11).

	 	Şimdi, Zerubbabil’in önderliğinde yıkılmış olan tapınağı 	yeniden yapan halk için bu görüm çok anlamlı ve yüreklendirici 	olmalıdır. Sanki Yeşaya’daki büyük vaatlerin gerçekleşmesi 	daha da yakın gibidir:

	 	Kalk, aydınlan; çünkü ışığın geldi, 	ve Rab’bin izzeti senin üzerinde doğdu. Çünkü işte, dünya 	karanlık, ve ümmetleri koyu karanlık örtecek; fakat senin 	üzerine Rab doğacak, ve izzeti senin üzerinde görünecek. Senin 	ışığına milletler, ve sana doğan günün parlaklığına 	krallar gelecekler. (Yşa.60:1-3).

	 	Siyon’un doğruluğu parlak ışık gibi ve 	kurtuluşu yanar meşale gibi ortaya çıkıncaya kadar onun uğrunda 	susmayacağım, ve Yeruşalim uğrunda rahat etmeyeceğim. Milletler 	de senin doğruluğunu, ve krallar senin izzetini görecekler. 	(Yşa.62:1-2)

	 	Şamdan simgesinde özellikle Rab’be tanıklık kavramı yatıyor. 	O’nun halkı, eylemleriyle iyi veya kötü O’na tanıklık 	ediyor. Yahya’nın İsa’yla ilgili tanıklığında bunu görmek 	mümkündür: “Yahya, yanan ve ışık saçan bir çıraydı. 	Sizler onun ışığında bir süre için coşmak istediniz. Ama 	benim, Yahya’nınkinden daha büyük bir tanıklığım var” 	(Yu.5:35-36). Rab da onların ışık saçmasını ister.

	 	Bir başka yerde Rab İsa Mesih, öğrencilerine şöyle seslendi:

	 	Dünyanın ışığı sizsiniz. Tepeye 	kurulan kent gizlenemez. Kimse kandil yakıp tahıl ölçeğinin 	altına koymaz. Tersine, kandilliğe koyar; evdekilerin hepsine ışık 	sağlar. Sizin ışığınız insanların önünde öyle parlasın 	ki, iyi işlerinizi görerek göklerdeki Babanız’ı yüceltsinler! 	(Mat.5:14-16)

	 	Her imanlı bir çıra, her topluluk da bir şamdan olarak sevgi ve 	birlik içerisinde Rab’be tanıklık etmelidir. Bu konudaki en 	güzel açıklama, Vahiy 1:12 - 2:1 ve 2:5’te yer alır. Bu 	metinde, elçi Yuhanna Anadolu’daki yedi kiliseyi yedi şamdan 	olarak görür. Her topluluk bir şamdandır. Rab İsa bütün 	topluluklara sevgisini ve sabrını dile getirir. Ancak, uyarılarına 	kulak asmayan ve sadık kalmayan toplulukların şamdanlarını geri 	alacağını ya da söndüreceğini belirtir (Va.2:5). Bu yüzden, 	görümün içerdiği ders bizim için çok önemlidir.

	 	Görümün en ilginç yönü yağ düzeneğiydi. Eski 	tapınaktakinden çok farklıydı. O zaman yakılan yağ halkın 	bağışlarıyla sağlanıyor, kâhinler de kandilleri yanar durumda 	tutuyorlardı (Çık.27:20-21 30:7-8). Fakat, Zekeriya’nın 	gördüğü şamdanın üzerinde bir tas vardı. Zeytinyağı 	tastaki yedi ayrı oluktan, kandillere sürekli akıyordu. Mesih’in 	döneminde Tanrı’nın doğrudan sağlayacağı Kutsal Ruh 	“yağı,” dolan yüreklere sürekli akacaktır. Elçi Pavlus, 	Mesih’le ilgili bu vaadin kendisi için gerçekleştiğini 	belirtiyor: “Bize verilen Kutsal Ruh aracılığıyla Tanrı’nın 	sevgisi yüreklerimize dökülmüştür” (Rom.5:5). Ve öteki 	imanlıların aynı bereketi daha derinden tecrübe etmeleri için 	dua ediyor: “Baba’nın kendi yüceliği uyarınca Ruhu’yla 	sizi iç varlığınızda kudretle güçlendirmesini… dilerim” 	(Ef.3:16).





B) Şamdan açıklanıyor (4:4-10)


	 	4:4-5 Peygamber Zekeriya Tanrı’ya görümün 	anlamını soruyor. Bizler de anlamakta güçlük çektiğimiz 	ayetlerin anlamını Rab’be sormaktan çekinmemeliyiz. Rabbimiz 	büyük bir sabırla bizi eğitmeye ve bilmediklerimizi açıklamaya 	hazırdır. Bilmemek değil, sormamak ayıptır.

	 	4:6 Anlamını bilmediği için şaşıran 	melek, sorunun ikinci kez sorulması üzerine kısa ve öz bir 	bildiriyle karşılık veriyor: Güçle kuvvetle değil, ancak 	benim Ruhum’la başaracaksın! Yani Rab’bin işlerini, 	insanların ustalığı, yetenekleri, sayısal çokluğu, planları, 	programları ya da benzeri şeylerle değil, ancak aralarında 	yaşayan Rab’bin Ruhu’yla yapmak mümkündür.

	 	Kutsal Kitap’ın çeşitli yerlerinde “yağ,” Kutsal Ruh’un 	bereketini, sevincini ve merhem gibi gelen içsel şifasını 	simgeler.47 	Ayrıca, bildiğimiz gibi yağ, Tanrı’nın özel seçimini ve 	meshedişini ortaya koyan “meshi”nin simgesidir (bkz. Mez.89:20; 	Yşa.61:1; Luk.4:18-19). Mezmurda O’nun sağladığı birlik de 	yağa benzetilmiştir:

	 	Ne iyi, ne güzel,

Birlikte kardeşçe 	yaşamak!

Başa serpilen değerli yağa benzer,

Sakala, 	Harun’un sakalına akan,

Giysisinin yakalarına dek inen yağ 	gibi. 	(Mez.133:1-2)

	 	Ne var ki, bu bölümde tükenmeyen yağ, daha çok yakıt olarak 	Kutsal Ruh’un imanlıya sağladığı tanıklık etme gücünü 	simgelemektedir. İncil’de bu gerçeği vurgulayan iki ayet 	vardır:

	 	Kutsal Ruh üzerinize inince güç 	alacaksınız. Yeruşalim’de, bütün Yahudiye ve Samiriye’de ve 	dünyanın dört bucağında benim tanıklarım 	olacaksınız. 	(Elç.1:8)

	 	Baba’dan size göndereceğim Yardımcı, 	yani Baba’dan çıkan Gerçeğin Ruhu geldiği zaman, bana 	tanıklık edecek. Siz de tanıklık edeceksiniz. 	(Yu.15:26)

	 	Şamdanın bütün kandillerinin yanması bekleniyor. Yoksa eksiklik 	olacaktır. Topluluğun bütün üyeleri, sürekli parlak yanan 	tanıklık kandilleri gibi olmalıdır.

	 	4:7-9 Zerubbabil, bütün engellere rağmen, 	Tanrı’nın gücüyle tapınağın son taşını çıkaracaktır. 	Aynı şekilde Tanrı’nın Ruhu, O’nun gerçek ve ruhsal 	tapınağı olan topluluğun gelişmesi için verilmektedir. Ruh 	geliştirir ve Ruh’un gücü aracılığıyla bütün engellerin 	üstesinden gelinecektir.

	 	Tanrı’nın halkı, Ne güzel, ne güzel! 	(İbranice: Lütuf, lütuf!) diye bağıracaktır. 	Rab’bin lütfu bize yeter. İmanlı kardeşlerimizi her zaman 	lütuf sözleriyle yüreklendirip teselli etmeliyiz.

	 	4:10 Bu büyük başarılarla birlikte, bazı 	kişiler hâlâ sevinmekte güçlük çekiyordu. Küçük işleri 	yapma gününü küçümseyenlere karşın Tanrı ne diyor? 	Onlara Zerubbabil’in elindeki çeküle bakmalarını 	söylüyor.

	 	Bu yediler deyişi (bkz. eski çeviri), Zekeriya’nın en 	zor yorumlanan ayetlerinden biridir. Büyük olasılıkla, önceki 	görümün içerdiği taşın üzerine oyulan yedi gözle 	eşanlamlıdır (3:9). Ayrıca, bu deyiş yedi kandili de kastediyor 	olabilir (4:2). Her iki yorumda da, aynı kapıya çıkıyoruz. Eğer 	Vahiy 1:5, 20; 3:1; 4:5; 5:6’yı dikkatle inceleyecek olursak, “bu 	yediler”in “Yedi Ruh” (yedili Ruh) anlamına gelen Kutsal 	Ruh’u simgelediğini görebiliriz





C) İki zeytin ağacı açıklanıyor 	 (4:11-14)


	 	Bu ayetleri yorumlarken Vahiy 11:4’ü göz önünde tutmakta yarar 	var. Orada açıklanan iki şamdan Rab’bin iki tanığıdır. 	Mesih Karşıtı’nın ortaya çıkışıyla birlikte, yetkiyle 	dolu olan bu iki kişinin ortaya çıkışı da görülecektir. 	Yalnız burada bizler için başka anlamlar da vardır.

	 	4:11-13 Zekeriya ikinci kez soru soruyor. Bu 	kez, yalnızca iki zeytin dalının anlamını soruyor. Çünkü 	bunlar aslında onun gördüğü şamdan takımının kaynağıydı.

	 	4:14 Melek açık bir yanıt veriyor. Yağla 	kutsanmış iki kişidir. Bu tümceyi, İbranice özüne sadık 	kalarak yaparsak, iki yağ oğlu anlamına gelir. Acaba 	bizler de birer yağ oğlu veya yağ kızı sayılabilir miyiz?

	 	Bunlar bütün dünyanın Rabbi’ne hizmet eden, zeytinyağıyla 	kutsanmış iki kişidir. Hem kral 	hem kâhin yağla meshedilerek atanıyordu. Bu ayet, dördüncü ve 	beşinci görümü birleştiriyor.

	 	İsa Mesih hem kral hem de kâhin olarak bize sahip çıkmaktadır. 	Hem Rabbimiz hem de Kurtarıcımız olan İsa, meshedilerek 	seçilmiş, “Mesih” olmuştur. Grekçe fiil “Hırio” olan 	sözcüğü meshetmek anlamına gelir ve İncil’de 5 kez geçer: 	Luk.4:18; Elç.4:27; 10:38; 2Ko.1:21; İbr.1:9.

	 	Rab’bin Ruhu üzerimdedir.

Çünkü O 	beni yoksullara Müjde’yi iletmek için meshetti.

Tutsaklara 	serbest bırakılacaklarını,

Körlere gözlerinin açılacağını 	duyurmak için,

Ezilenleri özgürlüğe kavuşturmak

Ve 	Rab’bin lütuf yılını ilan etmek için

Beni gönderdi. 	(Luk.4:18)

	 	Bizim de en büyük ihtiyacımız Rab tarafından meshedilmek, 	Ruh’un yağıyla kutsanmak ve birer “Yağ oğlu” 	olmaktır.

	 	‘Hiristiyan’, Hıristos’ terimleri de yine “Hrisma” 	sözcüğünden kaynaklanıyor

	 	Sizler ise Kutsal Olan tarafından 	meshedildiniz; 	hepiniz bilgilisiniz… O’ndan aldığınız mesh 	(Kutsal Ruh) sizde kalır. Kimsenin size bir şey öğretmesine 	gerek yoktur. O’nun size her şeyi öğreten meshi 	gerçektir, sahte değildir. Size 	öğrettiği gibi, Mesih’te yaşayın. 	(1Yu.2:20, 27)

	 	Tanrı’nın yağla kutsaması, bizi taze, dopdolu, huzurlu ve 	donatılmış insanlar kılar. Bu bölümde, Rab’bin işlerinin 	yalnızca meshedilen ‘krallar’ ve ‘kâhinler’ aracılığıyla 	Ruh’un gücü sayesinde yapılacağını görüyoruz. Şu ayeti 	düşünün:

	 	Yücelik ve güç sonsuzlara dek, bizi seven, 	kanıyla bizi günahlarımızdan özgür kılmış ve bizi bir 	krallık 	haline getirip Babası Tanrı’nın hizmetinde kâhinler 	yapmış olan Mesih’in olsun! Amin. (Va.1:4-6)

	 	Kral ve kâhin olan Mesih bizleri, hem O’nun düzeni ve yetkisi 	altında yaşayan bir krallık haline getirmiştir, hem de O’nun 	aracılığıyla Tanrı’nın huzuruna çıkıp hizmet eden 	kâhinler topluluğu yapmıştır. O’nda hem yetkiliyiz hem de 	ayrıcalıklıyız!

	 	O zaman bu görümden alınan dersi şöyle özetleyebiliriz: Şamdan 	= IŞIK = yaşam, sevinç, bolluk ve özellikle tanıklık, dünyanın 	ışığı. Türkiye’de Tanrı’nın evinin yapılması için 	gerekli olan şudur: Kutsal Ruh’la dolu, Tanrı tarafından 	meshedilmiş, Ruh’un “meshini” ve donanımını taşıyan 	insanlardır.

	 	Ne var ki Rab, birey olan kandillerden çok topluluk olan şamdanlar 	dikmek istiyor. İmanlılar bir araya geldiklerinde‚ ‘şamdanı’ 	oluştururlar. Şamdandaki yerlerine oturdukları zaman asıl 	işlevlerini görebilirler. Her kandil Rab’bin planladığı 	düzende, Ruh’un dağıttığı armağanlara göre yanarsa, o 	zaman toplumsal tanıklık ışığı parlayacaktır.





6) Altıncı görüm: Uçan 	tomar

(5:1-4) – kişisel kötülük


	 	Önceki beş görüm umut doluyken son görümler 	daha çok uyarı doludur. Üç görümde üç çeşit günaha karşı 	Tanrı’nın yargısı açıklanıyor: Kişisel 	günah, dinsel 	günah ve ulusal 	günah.

	Bu 	görümlerin üçünde “çıkmak” fiili önemli bir yer alıyor. 	Bu sözcük 13 yerde geçiyor (5:3, 	4, 5, 5, 6, 9; 6:1, 	5, 6, 6, 6, 7, 8; bkz. eski 	çeviri). Şöyle özetleyebiliriz:

	 		 		Altıncı görümde, uçan tomar ülke üzerine 		çöken (çıkan) 		laneti 		simgeliyor.



		Yedinci görümde bir 		ölçü kabı 		ve onun içindeki kadını Şinar 		topraklarına götüren iki kadın ortaya çıkıyor.



		Sekizinci görümde Rab’bin önünden 		yeryüzüne çıkmak 		üzere “göğün dört ruhunu” simgeleyen dört 		savaş arabası çıkıyor.





	 	Bu görümleri anlayabilmek için Kutsal Kitap’ta açıklanan‚ 	İsrail ile dünya tarihi anlayışını bilmemiz gerekiyor. 	İnsanlık tarihi aslında şansa ya da rastlantılara terk edilmiş 	değildir. Tanrı çağların mimarıdır ve O’nun mutlak 	egemenliği altında her şey belirlenen hedefe doğru 	ilerlemektedir. Tanrı’nın, yolunu şaşırmış insanlık için 	değişmez bir tasarısı vardır. Tarih boyunca etkin bir Tanrı 	olduğunu göstermiş ve bu tasarıyı gerçekleştireceğine dair 	verdiği sözü tutmuştur.

	 	İsa’dan yüzyıllar önce Tanrı, bir insanı (İbrahim’i) 	çağırdı; ona, “Soyunun aracılığıyla yeryüzündeki 	bütün uluslar kutsanacak” diye vaat ederek tasarısının 	ilk tohumunu ekti (Yar.12:3; 22:18). Bu tasarının kapsamına hem 	İbrahim’in doğal soyu olan İsrail’i hem de dünyanın bütün 	uluslarını aldı.

	 	İbrahim’e vaat edilen soyun odak noktası ve asıl kutsama 	kaynağı, kendisine “Mesih” denilen kişi olacaktı. Çağlar 	boyunca filizlenip gelişen bu Mesih vaadi tümüyle yerine 	gelecekti. Aşağıdaki şemada, Tanrı’nın İsrail ve diğer 	uluslarla ilgili tasarısı ile ilgili bir açıklama görülüyor. 	Dikkat ederseniz, şemada Tanrı’nın insanlığı kutsama 	tasarısında üç ayrı grup yer alıyor: (1) İsrail ulusu, 	(2) diğer uluslar ve (3) ”Kilise” denilen İnanlılar 	Topluluğu (bkz. 1Ko.10:32).





	 	Tanrı’nın bu bereketi, Romalılar 11:11-27’de bir zeytin 	ağacına benzetiliyor: Tanrı tarafından seçilen İbrahim (ve 	diğer “atalar” olan İshak ve Yakup) bu bereket ağacının 	semiz kökü sayılır. Onun doğal soyu olan İsrail, ağacın asıl 	dallarıdır. Daha sonra yabani zeytin filizi olarak onların yerine 	aşılananlar diğer uluslardan Mesih’e inananlardır.

	 	Asıl dalların kesilmeleri, İsa’yı reddeden İsrail’in diğer 	uluslara sürülmelerini simgeler. İmansızlık ederek Mesih’le 	ilgili Müjde’yi reddettikleri için ağaçtan kesildiler. Ne var 	ki, onların bozgunları diğer uluslara zenginlik getirdi. Aynı 	şekilde “asıl dalların öz zeytin ağacına aşılanacakları 	kesindir” (Rom.11:24). Demek ki İsrail ulusu, tekrar Rab’be 	dönecek ve kurtulacaktır. Şimdiki durumu şu ayette özetleniyor: 	“İsrailliler’den bir bölümünün yüreği, öteki 	uluslardan kurtulacakların sayısı tamamlanıncaya dek 	duyarsız kalacak. Sonunda bütün İsrail kurtulacaktır” 	(Rom.11:25-27). “Pavlus bütün İsrail kurtulacaktır derken, tüm 	inanan İsrail’i kasteder.”48

	 	Yaşadığımız çağ, diğer ulusların dönemlerinin sonudur. Bu 	dönem Yeruşalim’in ilk yıkılışı ile başlamıştır ve hâlâ 	sürmektedir. Efendimiz İsa, olayı şöyle açıkladı: 	“Yeruşalim, öteki ulusların dönemleri tamamlanıncaya 	dek onların ayakları altında çiğnenecektir” 	(Luk.21:24). Ancak Mesih’in ikinci gelişi yaklaşınca İsrail’le 	ilgili tasarı yeniden gerçekleşmeye başlayacak diye anlıyoruz. 	Peygamber Zekeriya’nın gördüğü görümlerde bu konuyla ilgili 	pek çok bilgi verilmiştir. Önceki beş görümde (1:7 - 4:14) 	Yeruşalim ile İsrail’in kurtuluşu ve gelecek olan yücelik 	görülmektedir. İsrail’in “şamdanı” en sonunda tekrar 	yanacak ve diğer uluslara Tanrı’nın ışığını saçacaktır.

	 	İnceleyeceğimiz son üç görüm, paranın öteki yüzünü 	gösteriyor: Önceki görümlerdeki büyük vaatlerin tamamlanması 	için kirlenmiş ülke ve halk öncelikle günahtan arınıp bir 	yargı döneminden geçecektir.

	 	Tanrı günahı ve kötülüğü kaldırmak için iki yönteme 	başvurmak zorunda kalıyor:

	 	1) Lütuf. Özellikle 3. bölümde, Tanrı’nın geri 	alınmaz armağanı ve seçimine dayanarak başkâhin Yeşu 	aklanıyor ve temiz giysiler giyiniyor. Rab’bin hizmetçisi “DAL” 	olan Mesih, bağışlatma kurbanı sayesinde, tövbe eden halkın 	günahını bir günde kaldıracaktır.

	 	2) Yargı. Özellikle 5. bölümde. Rab’bin lütfunu hor 	görerek tövbe etmeyen ve günah işlemekte direnen bir kişi ya da 	halk, Tanrı’nın gazabına uğrayacaktır. Günah mutlaka 	temizlenecek ve kötülük Tanrı’nın kentinden tümüyle 	dışlanacaktır. Dolayısıyla, eğer günahlı kişi günahlarından 	dönmek istemezse, tek çare onu yok etmek olacaktır. Dolayısıyla, 	Tanrı’nın laneti böylesini hedef almaktadır. Zekeriya 	5:1 – 6:8’de bulunan üç görüm, yoğun kötülüğün 	nasıl yargılanacağını gözler önüne seriyor.

	 	5:1-4 Tomar Kutsal Yasa’nın lanetini 	temsil etmektedir. “Yasa kitabında yazılı olan sürekli 	yerine getirmeyen herkes lanetlidir” 	(Yas.28:15-68; Gal.3:10). İsrail halkının On Buyruk’tan ikisine 	karşı geldikleri anlaşılmaktadır: Sekizinci buyruk 	“Çalmayacaksın” diyor. Bu buyruk, “Komşunu kendin 	gibi seveceksin” diye özetlenen levhayı temsil etmektedir. 	“Tanrın RAB’bin adını boş yere ağzına almayacaksın” 	diye buyuran üçüncü emir, “Rab’bi bütün 	yüreğinle seveceksin” olarak özetlenen levhayı temsil 	eder.

	 	Tomarın ölçüleri, çöldeki buluşma çadırının Kutsal 	Yer’inin ölçüleriyle aynıdır: Demek ki yargı, Tanrı’nın 	evi için gerekli olan kutsallık standartlarına göre yürütülecek 	ve Tanrı’nın ev halkından başlayacaktır (bkz. 1Pe. 4:17).

	 	Tanrı’nın kaçınılmaz yargısı yüzünden yiyip bitiren bir 	ateş gibi lanet yağacak, kişinin evinde kalacak ve onu yok 	edecektir. “Kerestesiyle, taşlarıyla birlikte evin tümü” 	deyişi, günahlı insanın hiçbir şekilde yargıdan 	kaçamayacağını vurguluyor. O korkunç günde, Tanrı’yı 	tanımayan kişinin kaçacak hiçbir yeri olmayacaktır (Amo.9:1-9; 	Va.6:15-17). Malaki 4:1’de şöyle yazıyor:

	 	İşte o gün geliyor, fırın gibi yanıyor. Kendini 	beğenmişlerle kötülük yapanlar samandan farksız olacak; o gün 	hepsini yakacak. Onlarda ne kök, ne dal bırakılacak.





7) Yedinci görüm: Ölçü 	kabındaki kadın (5:5-11): dinsel kötülük


	 	5:5-8 Ölçü kabı diye çevrilen 	sözcük “efah” ölçeğidir. Büyük olasılıkla, ‘efah’ 	ticareti simgelemektedir (bkz. Özd.20:10; Amo.8:5; Mik.6:10). Babil 	sürgününden sonra, İsrail’in geçim kaynakları tarımdan 	ticarete doğru kaymaya başladı. Kutsal Kitap’a göre, son 	günlerde dünyayı yönetenler ticari güçler olacaktır! 	Ticaretin ağır bastığı dönem, sistemli günah dönemi 	olacaktır.

	 	Ölçü kabındaki kadın sahte ve ticari bir dini temsil 	etmektedir. Zekeriya peygamber, din kisvesine bürünmüş, asıl 	amacı çıkar ve ticaret olan, yasa tanımaz bir ruhun egemenliğini 	bildirmektedir. Kadın, henüz tam olarak olgunlaşmamış bir dünya 	dininin simgesidir. Din ile ölçeğin simgelediği ticaret, sıkı 	bağlarla iç içe geçmiştir. Vahiy 17-18’de görülen büyük 	fahişe de büyük olasılıkla bu bölüme dayanır. Oradaki 	kadın “Babil” olarak adlandırılır (Va.17:5, 18). Ne 	ilginçtir ki, bu kadın kendi sistemi içinde tutsak kalacaktır.

	 	5:9-11 Kadının götürüleceği Şinar 	denen ülke ise aslında Babil’dir. Vahiy kitapçığında 	Tanrı’nın kutsal kenti olan Yeni Yeruşalim’in karşıtı, 	“Fahişe” olan Babil kentidir. Babil kentinin en ileri gelen 	insanları, tüccarlardır: “Senin tüccarların dünyanın 	büyükleriydi” (Va.18:23). Tıpkı bugünkü dünyamızda 	olduğu gibi. Tabii ki ticaret yapmak kesinlikle kötü değildir, 	dürüstçe yapılan herhangi bir işte çalışmak kutsaldır.49 	Ancak din adına yapılan ticaret öyle değildir, tersine 	“düşünceleri yozlaşmış ve gerçeği yitirmiş 	kişilerin durmadan sürtüşmesine yol açar. Onlar Tanrı yolunu 	kazanç yolu sanıyorlar. Oysa eldekiyle yetinerek Tanrı yolunda 	yürümek büyük kazançtır” (1Ti.6:5).

	 	Böylece, kötülüğü simgeleyen kadın, son günlerde olacakları 	beklemek üzere Babil’e götürülür. Tanrı onu ancak o zaman 	yargılayıp yok edecektir (Va.17­18). Kutsal Kitap’ta, sık 	sık günahın yargılanması için doruğa ulaşması beklenir. 	Örneğin Rab, İbrahim’e Kenan ülkesindeki ulusları 	cezalandırmak için dört yüz yıl daha bekleyeceğini açıklar: 	“Çünkü Amorlular’ın yaptığı kötülükler henüz 	doruğa varmadı” (Yar.15:16).





8) Sekizinci görüm: Dört 	savaş arabası (6:1-8): siyasal kötülük


	 	Zekeriya’nın gözleri, diğer ulusların dünya güçlerini 	devirip yok etmeye çıkan Tanrı’nın gizli savaş arabalarını 	görmek için açılır. Bu gelişme, Mesih’in asla yok 	edilemeyecek olan krallığına hazırlık olacaktır. Son görüm, 	birinci görümle bağlantılıdır. Zaten bu görümler birbirine 	benzer çiftler halinde düzenlenmiştir:

	 	(a) Atlılar ­ Uluslar ne zamana kadar rahatta 	olacak?

	 		(b) 4 boynuz ve 4 demirci ­ 	Uluslar yargılanacaktır.

	 		(b) Ölçü ipi olan adam ­ 	Yeruşalim yeniden kutsanacaktır.

	 			(c) Dini lider Yeşu kâhinlik için temizlenir.

	 			(c’) Siyasal lider Zerubbabil önderlik için 	Ruh’la dolar.

	 		(b’) Uçan tomar ­ Ülkedeki kişisel kötülük 	yargılanacaktır.

	 		(b’) Küfedeki kadın ­ Dinsel kötülük 	Babil’de yargılanacaktır.

	 	(a’) Atlı savaş arabaları ­ Ulusların 	kötülüğü artık yargılanmaktadır.

	 	6:1­3 Birinci görümde atlılar, 	ulusların durumunu denetlemek için yeryüzünü dolaşmaya 	çıkarlar. Ulusların rahatta olduklarına ilişkin üzücü bir 	haber getirirler. Zaman artık dolmuştur. Atlara Tanrı’nın 	yargısını uygulayan melekleri simgeleyen savaş arabaları 	bağlanmıştır. Tanrı’nın yargılarını uygulamak için 	çıkarlar. Vahiy 6’da “Kuzu” olan Mesih, tomarın ilk dört 	mührünü çözdüğü zaman ortaya dört atlı çıkar. Bunlar 	dünya üzerine amansız bir despotizm, savaş, kıtlık ve ölüm 	getirirler.

	 	6:4­7 Burada, Zekeriya peygamberin 	sorusunu yanıtlayan meleğin açıklamalarına göre, bu savaş 	arabaları Bütün Dünyanın Rab’bine hizmet ettikleri yerden 	çıkan göğün dört ruhudur. Yine Vahiy 7:1­3’te, buna 	benzer olarak “yeryüzünün dört rüzgârını tutan” 	dört melek görünür. Bu melekler, dünya üzerine Tanrı’nın 	yargılarını çözeceklerdir. Ne var ki, önce İsrail’den 	kurtulacak olan küçük bir kesimin (12 oymaktan 144.000 kişiyle 	simgelenen) “alınlarından mühürlenene dek” 	beklemeleri istenir. Bu olayların ayrıntıları ne olursa olsun, 	Tanrı’nın bu ulusları büyük sıkıntılarla yargılayacağı 	mutlak bir gerçektir.

	 	6:8 Kuzey bölgesinin önemi nedir? Babil 	İmparatorluğu her zaman kuzeyden saldırırdı. Peygamberlerin 	yazılarına göre, son günlerin büyük savaşlarında Babil çok 	önemli bir yer tutacaktır (bkz. Yşa.13­14 ve Yer.50­51).

	Son 	üç görümde, dünyanın ve kötülüğün ürettiği son ve en 	gelişmiş sahte düzenin (dinsel, ekonomik, siyasal) Tanrı 	tarafından yok edilişi açıkça görülür. Bu durumu Vahiy 	kitapçığında da açıkça görmek mümkündür (Va.15-18). 	Öfkeyle yargılamak Tanrı’nın “garip” veya “tuhaf” 	işidir (Yşa.28:21). Çünkü 	Tanrı sevgidir! Tanrı için ‘yargı’ en son çaredir. 	Tanrı’nın yüreğindeki arzu bütün insanlara lütfetmek ve 	onları kutsamaktır. Ancak, ödün vermeyen adaletinden ötürü, 	en sonunda her kötülüğü yargılamak ve gereken cezayı vermek 	durumundadır.





	C) Yeşu’ya verilen taç (6:9-15)


	 	Bu olay sekiz görümü izler ve simgesel öğretilerin doruk 	noktasıdır. Gelecekte kötülüğün ve dünya güçlerinin yok 	edilmelerinden sonra, gerçek kral olan Mesih’in taç giyme anı 	gözler önüne serilir.

	 	Mesih, ilk gelişinde dünya tarafından reddedilmiş, çarmıha 	gerilerek öldürülmüştür. Günümüzde de insanların büyük 	bir kısmı O’nu reddederler ve iman etmeye yanaşmazlar. Bütün 	bu karşıtlığa rağmen, Mesih ikinci gelişiyle birlikte bir gün 	görkemli tahtına oturacaktır. Her diz çökecek, her dil “İsa 	Mesih Rab’dir” diye O’nun egemenliğini kabul edecektir. 	Efendimiz İsa, kendisinin şimdiki durumunu şöyle bir benzetmeyle 	açıkladı:

	 	Soylu bir adam, kral 	atanıp dönmek üzere uzak bir ülkeye 	gitmiş. Gitmeden önce kölelerinden 	onunu çağırıp onlara birer mina vermiş. “Ben dönünceye dek 	bu paraları işletin.” (Luk.19:12-13)

	 	Mesih İsa kral atanıp dönmek üzere göklere çıkmıştır. 	“Mesih günahlar için sonsuza dek geçerli tek bir kurban 	sunduktan sonra Tanrı’nın sağında oturdu. O zamandan beri 	düşmanlarının, kendi ayaklarının altına serilmesini bekliyor” 	(İbr.10:12-13).

	 	Bu bölümdeki olayın arkasında Kutsal Yazılar’ın çok önemli 	iki bölümü vardır:





Yaratılış 14:18-20


	 	Bu bölümde kaydedilen İbrahim ve Melkisedek’le ilgili olay, 	İbraniler 7:1-10’da şöyle yorumlanır:

	 	Bu Melkisedek, Salem kralı 	ve yüce Tanrı’nın kâhiniydi. 	Kralları bozguna uğratmaktan dönen İbrahim’i karşılamış ve 	onu kutsamıştı. İbrahim de ona her şeyin ondalığını verdi. 	Melkisedek, adının anlamına göre, önce “doğruluk 	kralı”dır. 	Sonra da “Salem kralı”’, 	yani “esenlik kralı”dır …Tanrı’nın 	Oğlu gibi sonsuza dek kâhin 	kalacaktır. (İbr.7:1-3)

	 	Melkisedek, Mesih’i simgeleyen bir kişiydi. Yahudi olmayan bu 	adam, iman atası İbrahim’den büyüktü. En önemli özelliği 	hem kral, hem de Yüce Tanrı’nın kâhini olmasıydı. Ekmek ve 	şarabı çıkardı, sonra İbrahim’i kutsadı.





Mezmur 110:1-4


	 	2.Samuel 7:12-13’e göre Davut’un soyunun krallığı “sonsuza 	dek sürdürülecektir… Egemenliğinin sonu gelmeyecektir!” 	“Mesih’in ve Tanrı’nın Egemenliği” yeryüzündeki 	geçici egemenliklere kıyasla sonsuz bir egemenlik olacaktı.

	 	Mezmur 110:1’de Davut’un Rabbi olan Mesih, Kral olarak 	Rab’bin (Tanrı’nın) 	sağında oturacaktır. Ne zamana dek? “Ben düşmanlarını 	ayaklarının altına serinceye dek.”

	 	4. ayette Mesih’in kâhinliği öngörülmektedir: “RAB ant 	içti, kararından dönmez: ‘Melkisedek düzeni uyarınca sonsuza 	dek kâhinsin sen!’ dedi.” Tanrı’nın andıyla gelecek 	olan Mesih, sonsuza dek sürecek olan başkâhinimiz olmuştur.

	Zekeriya 	6:9-15’te, Dal 	diye adlandırılan Adam’da, 	yani Mesih’te, bu iki büyük 	görevin (krallık ve kâhinlik) ilk kez birleştiğini göreceğiz.





1) Yeşu’ya verilen taç (6:9-11)


	 	6:9-11 Bu olayın şaşırtıcı yönü 	şuydu: Yeşu başkâhindi. Oysa, yalnızca Levi oymağından olan 	insanlar kâhin olabilirdi. Krallar ise Yahuda oymağından 	çıkıyorlardı. Ne var ki, burada krallık tacı kâhin Yeşu’ya 	takılıyor!

	 	Mesih’e gelince, O’nun İsrail’in kralı olacağı ve “Sahibi 	gelene kadar krallık asasının Yahuda’nın elinden 	çıkmayacağı” (Yar.49:10) kesindi. O halde, Mesih nasıl 	kâhin olabilirdi? “Rabbimiz’in Yahuda oymağından geldiği 	açıktır. Musa bu oymaktan söz ederken kâhinlere ilişkin bir 	şey söylemedi” (İbr.7:14). Ancak, Musa’nın Yasası’ndan 	daha başka bir temele dayanırsa, İsa hem kral hem de kâhin 	olabilirdi. Nitekim, Kutsal Ruh bunu şöyle belirtiyordu: “O, 	Yasa’nın soyla ilgili önkoşuluna göre değil, yok edilemez bir 	yaşamın gücüne göre kâhin olmuştur. Çünkü, ‘Sen 	Melkisedek düzenine göre sonsuza dek kâhinsin’ diye tanıklık 	ediliyor” (İbr.7:16-17).

	 	Bu olay, görsel bir şekilde gelecek olan Mesih’in hem kral hem 	de kâhin olacağını belirtiyordu.





2) Yeşu’ya verilen söz 	(6:12-15)


	 	Bu buyruğun aslında kiminle ilgili olduğunu Rab açıklıyor. 	3:8’de açıkladığı gibi, Yeşu, “gelecek olayların 	belirtisi” olarak seçilmişti.

	 	6:12-13 Mesih’ten ikinci kez Dal 	unvanıyla söz ediliyor (3:8 “DAL adındaki 	kulum”). Bu ayetler çok büyük bir önbildirinin temelini 	atmaktadır. Her satırı çok önemli ve anlamlıdır.

	 	Bulunduğu yerde filizlenecek. Yahuda 	oymağından gelecek olan İsa’nın alçakgönüllü doğumu ve 	yaşamı, Yeşaya 53:2-3’te ve daha başka birçok bölümde dile 	getirilmiştir (örneğin Flp.2:5-8). Yüce Kral olduğu halde, 	kendisini her yönden alçaltmıştır. Göklerden geldiği halde 	kul özü alarak ahırda doğması, muhteşem alçakgönüllülüğünü 	gözler önüne serer.

	 	Rabbimiz yumuşak huyluluktan ve alçakgönülülükten hoşlandığını 	belirtiyor (1Pe. 5:5). O’nu örnek alan bizler de, kendimizi 	Rab’bin ve insanların önünde alçaltmayı ilke edinmeliyiz.

	 	Rab’bin Tapınağı’nı kuracak olan O’dur. 	Tanrı’nın, halkı arasında yaşama isteği, burada bir kez 	daha belli olmaktadır: “Aralarında yaşamam için bana kutsal 	bir yer yapsınlar” (Çık.25:8). Mesih’in kendi bedeni, 	Kutsal Olan’ın tapınağıydı ve En Kutsal Yer’di. “Bu 	tapınağı yıkın, üç günde onu yeniden kuracağım” 	(Yu.2:19). Ayrıca, Mesih’in topluluğu da O’nun tapınağıdır. 	İsa Mesih “Topluluğumu bu kayanın üzerine kurucağım” 	diye söz vermiştir (Mat.16:18).

	 	Görkemle kuşanacak (haşmet O’nun 	üzerinde olacak). İsa Mesih, günahsız ve yüce 	İnsanoğlu’dur. Tanrı’nın görkemi ve ihtişamı, Yüce 	Oğul’unda parlamıştır. İsa, çarmıh yolunda Babası’na 	şöyle seslendi:

	 	Baba, saat geldi. Oğlun’u yücelt… Baba, 	dünya var olmadan önce ben senin yanındayken sahip olduğum 	yücelikle şimdi beni yanında yücelt… Baba, bana verdiklerinin 	de bulunduğum yerde benimle birlikte olmalarını ve benim 	yüceliğimi, bana verdiğin yüceliği görmelerini istiyorum. 	(Yu.17:1, 5, 24)

	 	Tahtında oturacak. Tapınakta kimse 	oturamazdı, çünkü Tanrı’nın insanlıkla ilgili tasarısı 	henüz tamamlanmamıştı. Ne var ki, İsa Mesih, Tanrı’nın 	tasarısını tamamlayarak, O’nun tapınağında oturmayı hak 	eden tek kişi olacaktır. Tanrı, yeri ve göğü yaratmayı 	tamamladığı zaman “Yedinci güne gelindiğinde Tanrı 	yapmakta olduğu işi bitirdi. Yaptığı işten o gün dinlendi” 	(Yar.2:2). Benzer şekilde, Rab İsa Mesih de çarmıhtaki ölümü 	ve dirilişiyle yeni yaratılışla ilgili tasarıyı tamamlamış 	ve ardından işlerinden dinlenmiştir: “Günahlardan arınmayı 	sağladıktan sonra, yücelerde ulu Tanrı’nın sağında oturdu” 	(İbr.1:4).

	 	Egemenlik sürecek. Bu söz birçok vaat içeriyor. 	Güvenilir, doğru tek kral. Dünya krallarına egemen olan 	güvenilir tanık İsa Mesih, tüm dünya üzerinde kral olacaktır. 	Biz de O’nunla birlikte egemenlik süreceğiz: “Dayanırsak, 	O’nunla birlikte egemenlik süreceğiz” (2Ti.2:12). “Galip 	gelene, yaptığım işleri sonuna dek sürdürene ulusların 	üzerinde yetki vereceğim” (Va.2:26-28).

	 	Tahtında da kâhin olacak. 	Ne büyük bir söz! Bir yandan Evrenin Yüce Kralı olan İsa 	Mesih, diğer yandan insanları kutsayan, merhametli, sadık ve 	halkın günahlarını bağışlatabilen bir kâhin olarak saltanat 	sürecek. “Bilgisizlere ve yoldan sapanlara yumuşak 	davranabilir” çünkü “her alanda denendi!” (İbr.5:2; 	4:15). İsa Mesih bir kâhin olarak herhangi bir kurbanı değil, 	bizzat kendisini sundu! “Mesih bizi nasıl sevdiyse ve 	kendisini bizim için güzel kokulu bir sunu ve kurban 	olarak nasıl Tanrı’ya sunduysa…” (Ef.5:2). 	Böylece O’nun tahtı, “lütuf tahtı” haline geldi.

	 	Ve ikisinin arasında tam bir uyum olacak. Burada 	ikisi derken ne anlatılmak isteniyor? Büyük olasılıkla, ruhsal 	ve siyasal önderlik arasındaki bütün çelişkilerin ve 	gerginliklerin ortadan kalkacağı belirtiliyor. Çünkü bütün 	yetki, hem kral hem de kâhin olan Mesih’te birleşecektir. Aynı 	zamanda bu söz ile, birlikte Yahve ile Mesih, yani Baba ile Oğul 	arasında, dünyayı Tanrı’yla barıştırmak amacıyla 	öncesizlikte tasarlanan antlaşma da kastediliyor olabilir (bkz. 	İbr.10:5-14).

	 	6:14-15 Uzaktakiler ve RAB’bin 	Tapınağı ile ilgili bu peygamberlik sözü biz Yahudi olmayan 	uluslardan Hıristiyanlar’ı yakından ilgilendiren bir vaattir. 	Bizi de bu ruhsal tapınağın yapımında kullanacak.

	 	Bir zamanlar… Mesihsiz, İsrail’de 	vatandaşlıktan yoksun, vaade dayanan antlaşmalara yabancı, 	dünyada umutsuz ve tanrısızdınız. Ama bir zamanlar uzak 	olan sizler, şimdi Mesih İsa’da, 	Mesih’in kanı sayesinde yakın kılındınız. Çünkü Mesih’in 	kendisi barışımızdır… Artık yabancı ve garip değil, 	kutsallarla birlikte yurttaş ve Tanrı’nın ev halkısınız. 	Elçilerle peygamberlerden oluşan temel üzerine inşa edildiniz. 	Köşe taşı Mesih İsa’nın kendisidir. Bütün yapı Rab’be 	ait kutsal bir tapınak olmak üzere O’nda kenetlenip yükseliyor. 	Siz de Ruh aracılığıyla Tanrı’nın konutu olmak üzere hep 	birlikte Mesih’te inşa ediliyorsunuz. (Ef.2:11-14)

	 	Bu muhteşem sözlerde payımız olması için Tanrımız RAB’bin 	sözüne özenle uymamız gereklidir. O’na bağlı 	kalmalıyız. Galip gelmeliyiz. Kâhin-Kurtarıcı-Kurbanımız’ın 	Kral olarak gelmesini dört gözle beklerken. Kendisi biz 	öğrencilerini “Ben dönünceye dek bu paraları işletin!” 	diye uyardığını unutmayalım (Luk.19:13).





	D) Oruçla ilgili dört bildiri (7-8)


	 	Zekeriya kitapçığında iki ana kısım vardır: 1-6. bölümleri 	birinci kısmı, 9-14. bölümleri ise ikinci kısmı oluşturur. 	Gördüğümüz gibi bölüm 1-6’nın çoğu sekiz görümden 	ibarettir. 9-14 ise iki peygamberlik “yükü”nden oluşmaktadır. 	Bunların arasında kalan iki bölüm ise oruçla ilgili bir konuya 	yer vermektedir (7-8). Kitapçığın yapısını şöyle 	gösterebiliriz:





	 	Dikkatle inceleyecek olursak, 7-8 bölümlerinin, aslında ilk altı 	bölümde açıklanan ana fikirleri tekrarlayıp genişlettiğini 	göreceğiz. Sekiz görümde olduğu gibi, buradaki sözler de 	“tatlı, avutucu sözler”dir (1:13). Özellikle 7-8 ile 	1-2 arasında birçok ortak sözcük ve kavram vardır. Aynı konuyu 	ele alan bazı ayetleri şöyle karşılaştırabiliriz:

	 	Bölüm 	1-2	Bölüm 	7-8

	 	1:4-6	7:7, 11-14 (önceki peygamberlerin sözlerini 	dinlemek)

	 	1:14	8:2 (Rab Yeruşalim için kıskançlık duyuyor)

	 	1:16; 2:10	8:3 (Rab Siyon’a dönecek, orada 	oturacak)

	 	2:4	8:4-5 (Yeruşalim çok kalabalık olacak)

	 	2:11	8:20-23 (birçok ulus 	Yeruşalim’e gelip Rab’be yönelecek)

	Bu 	iki bölüm, peygambere sorulan bir soru ve Rab’bin ona verdiği 	dört yanıttan ibarettir.





1) Beytel halkının oruçla ilgili 	sorusu (7:1-3)


	 	7:1 Peygamberin sekiz görümünden sonra, 	aradan yaklaşık iki yıl geçmiştir. Kral Darius’un 	krallığının dördüncü yılının dokuzuncu ayı olan Kislev 	(Aralık) ayının dördüncü günü RAB Zekeriya’ya seslendi.

	 	7:2-3 Bu sözün gelmesine neden olan bir 	durum vardı. Beytel halkından ileri gelen iki kişi 	adamları ile birlikte Yeruşalim’de yapılmakta olan tapınağa 	gelmişlerdi. İnşaat ilerliyordu ve tapınak iki yıl içinde 	bitirilecekti (bkz. Ezr.6:15). Bu nedenle, yetmiş yıl boyunca her 	yıl oruç tutan Beyt-El halkı merak içindeydi: Acaba tapınağın 	yetmiş yıldır devam eden bu yıkık durumu artık sona erecek mi? 	Tapınak için oruç tutup ağlamayı ve dövünmeyi 	bırakabilir miyiz? Yoksa devam edelim mi?

	 	Yakup’un Beytel, yani “Tanrı’nın Evi” diye 	adlandırdığı ve Rab’bin ona özel bir şekilde göründüğü 	(Yar.28:10-22; 35:1-15) kentin sonraki yılları aslında oldukça 	üzücüdür. Krallık ikiye bölündüğü zaman, Davut’un torunu 	Kral Rehavam’a baş kaldıran Yerovam, İsrail’in on oymağını 	peşinden sürükledi. Ondan sonra halkın ibadet etmek için tekrar 	Yeruşalim’e dönmelerini önlemek amacıyla iki altın buzağı 	yaptı ve birini Beytel’e yerleştirdi (1Kr.12:25-33). Üstelik, 	orada Rab’bin buyruğuna karşı gelerek kurban kesmeye başladı. 	Bu olay, İsrail halkının Rab’den ciddi anlamda uzaklaşmasının 	ilk aşamasıydı. Zamanla Beytel’de bir saray ve bir putperest 	tapınağı yapıldı (Amo.7:13).

	 	Ne var ki, Asur ve Babil sürgünlerinden dönen Beytel halkı, 	Rab’bin asıl bulunduğu yerin Yeruşalim’de olduğunu 	öğrenmişlerdi. Bu nedenle, RAB’bin Tapınağı’ndaki 	kâhinlerle peygamberlere soru sormaya ve Rab’be yalvarmaya 	geldiler (1:2). Gelen heyet iki şey soruyordu: “Rab’bin 	lütfunu dilemek” (eski çeviri) ve “Yıllardır 	yaptığımız gibi …oruç tutup ağlayalım mı?” sorusuna 	bir yanıt almak.





Oruç konusu


	 	Aslında oruç, oldukça geniş bir konudur.50 	Mesih inanlıları olarak oruç tutmalı mıyız? Eğer tutarsak, 	bunu hangi amaçla yapmalıyız? İsa’nın öğrencileri, 	efendileri gibi önemli durumlarda oruç tutarlardı (bkz. Mat.4:2; 	6:16-18; 9:14-15; Elç.13:2-3; 14:23). Ancak Zekeriya’nın bu iki 	bölümü, oruç tutmanın gerekli olup olmadığı sorusundan çok, 	kimin için oruç tuttuğumuza önem veriyor. Vurgulanan gerçek 	şudur: Rab, halkından oruç gibi uygulamalardan çok, kendisine 	içten bir bağlılık ve kutsallık arzulamaktadır.





2) Rab’bin verdiği dörtlü 	yanıt

(7:4 - 8:23)


	 	Dört kere “Rab …seslendi” veya daha doğrusu “Rab’bin 	sözü …geldi” deyişi görülüyor (7:4; 7:8; 8:1; 8:18). 	Bu sözler bölümün ana hatlarına işaret ediyor. Demek ki, 	Rab’den gelen yanıt dört sözden oluşuyor:





a) Rab’bin birinci sözü 	(7:4-7): AMACINIZ


	 	7:4-6 Rab sorularına karşılık olarak 	peygamber aracılığıyla halka ve kâhinlere iki soru yöneltiyor 	:

	 	1) Yetmiş yıldır beşinci ve yedinci aylarda oruç tutup 	dövündüğünüzde gerçekten benim için mi oruç tuttunuz?

	 	2) Yiyip içerken kendiniz için yiyip içmiyor muydunuz?

	 	Burada Rab onların niyetini sorguluyor. “Gerçekten kimin için 	yaptınız?” Benim için değil, kendiniz için oruç 	tutuyorsunuz! diyor. Rabbimiz insan yüreğini araştırıyor. O’nu 	hoşnut edebilmek için yaptıklarımızı yalnızca O’nun için 	yapmalıyız. Niyetimiz ne kendimizi ne de bir başkasını hoşnut 	etmek olmalıdır. Doğru amaçlar, temiz bir niyet ve içten 	gerçeğe bağlılık olmadan dinsel törenlerin Tanrımızı hoşnut 	etmesi mümkün değildir. Bu nedenle, Ruhumuzla Tanrı’ya hizmet 	etmeyi amaç edinmeliyiz.

	 	Kendi yüreklerimizi ciddi bir şekilde araştırmalıyız. Asıl 	niyetimiz nedir? Kimin için Rab’be hizmet ediyoruz? Rab bizim 	yüreğimizdeki temel niyeti tartmaktadır. “O, karanlığın 	gizlediklerini aydınlığa çıkaracak, yüreklerdeki amaçları 	açığa vuracak” (1Ko.4:5).

	 	7:7 Rab burada, önceki peygamberler 	aracılığıyla açıkladığı sözleri anımsatıyor. 	Rab bu konularda İsrail’i defalarca uyarmıştı: Örneğin, 	Yeşaya 1:10-20 ve Mika 6:6-8’de halkın dinsel törenlerinden 	bıkmış olduğunu ve onlardan gerçek iyilik ve adalet beklediğini 	açıkça söylemişti. “Bayramlarınızdan nefret ediyorum” 	demişti (Yşa.1:14). Rab, Yeşaya peygamber 	aracılığıyla, istediği orucun ne olduğunu sert bir dille 	bildirmişti:

	 	Bana her gün danışıyor,

yollarımı öğrenmekten zevk 	duyuyorlarmış!

Doğru davranan,

Tanrısı’nın 	buyruğundan ayrılmayan bir ulusmuş gibi... Benden adil yargılar 	diliyor,

Bana yaklaşmaktan zevk alıyorlarmış.

Diyorlar 	ki, “Oruç tuttuğumuzu neden görmüyor,

İsteklerimizi 	denetlediğimizi neden farketmiyorsun?”

Bakın, oruç 	tuttuğunuz gün keyfinize bakıyor,

İşçilerinizi 	eziyorsunuz.

Orucunuz kavgayla, çekişmeyle,

şiddetli 	yumruklaşmayla bitiyor.

Bugünkü gibi oruç tutmakla

Sesinizi 	yükseklere duyuramazsınız.

	 	İstediğim oruç bu mu sanıyorsunuz?

İnsanın isteklerini denetlemesi gereken gün

böyle mi 	olmalı?

Kamış gibi baş eğip çul ve kül üzerine mi 	oturmalı?

Siz buna mı oruç, RAB’bi hoşnut eden gün 	diyorsunuz? Benim istediğim oruç,

Haksız yere zincire, 	boyunduruğa vurulanları salıvermek, Ezilenleri özgürlüğe 	kavuşturmak,

Her türlü boyunduruğu kırmak değil mi?

Yiyeceğinizi açla paylaşmak değil mi?

Barınaksız 	yoksulları evinize alır,

Çıplak gördüğünüzü giydirir,

Yakınlarınızdan yardımınızı esirgemezseniz,

Işığınız 	tan gibi ağaracak,

Çabucak şifa bulacaksını…(Yşa.58:2-8)





b) Rab’bin ikinci sözü 	(7:8-14): YÜREĞİNİZ:


	 	Rab ikinci bildirisinde, önceki peygamberlerin söylediklerini 	özetleyerek beni “dışsal şekiller değil, içsel doğruluk 	ilgilendiriyor” demek istiyor.

	 	7:8-10 Tanrı onlardan ne beklediklerini 	açık bir şekilde ilan ediyor: Yaşamınızda somut ve gerçek 	kutsallık olsun! Önce şunları yapın diyor: Gerçek 	adaletle yargılayın; birbirinize sevgi ve sevecenlik gösterin. 	Ondan sonra şunları yapmayın diyor: Dul kadına, 	öksüze, yabancıya, yoksula baskı yapmayın. Yüreğinizde 	birbirinize karşı kötülük tasarlamayın. Başka bir 	deyişle, yaşantımızda gerçek eylemlerle ortaya konulan somut 	bir kutsallık isteniyor.

	 	7:11-14 Rab, kendi Ruhu’yla gönderdiği, 	önceki peygamberler aracılığıyla, atalarına seslendi. Bu 	deyiş Kutsal Yazılar’ın vahiy yolunu açıklıyor. Elçi 	Petrus’un daha sonra dile getirdiği gibi, “hiçbir 	peygamberlik sözü insanın isteğinden kaynaklanmadı. Kutsal 	Ruh tarafından yöneltilen insanlar Tanrı’nın 	sözlerini ilettiler” (2Pe.1:21).

	 	Ayrıca bu ayet, hem Musa’nın Yasası’nın hem de 	Peygamberlerin Sözleri’nin Tanrı’dan gelen vahiy olduğunu 	açıkça ortaya koyuyor (7:12).

	 	Ne var ki, Rab’bin sözlerini duymak istemeyen halk, dört aşamada 	kendilerini mahkûm ettiler: (1) dinlemek istemediler; 	(2) boyunduruğu kabul etmeyen bir hayvan gibi inatla 	sırtlarını çevirdiler (omuzdan silkip attılar), 	(tıpkı Hoşea 4:16’daki “inatçı inek” gibi); (3) 	duymamak için kulaklarını tıkadılar (İbranice 	ağırlaştırdılar, bkz. Yşa.6:10); ve en sonunda, 	(4) dinlememek için yüreklerini taş (elmas) 	gibi sertleştirdiler. Halkın yüreği öyle sert olmuştu ki, 	Tanrı’nın sözlerine karşı tümüyle kayıtsız ve duyarsız 	bir hale gelmişlerdi.

	 	Rab’bin tekrar tekrar ilettiği sözleri dinlememek, halkın 	başına kaçınılmaz ve korkunç yıkımlar getiriyordu: RAB 	onlara çok öfkelendi” (veya ordular RABBİ’nden büyük 	öfke oldu). Yüreğini sürekli nasırlaştıran bir ulusa ya 	da insana karşı Rab’bin öfkesi uyanır. Tanrı alaya alınmaz. 	Yahudiler’in kutsal yazılar düzenine göre, Eski Antlaşma’nın 	son bölümü olan 2.Tarihler, şu üzücü ayetlerle son bulur:

	 	Atalarının Tanrısı RAB, halkına ve 	konutuna acıdığı için onları ulakları aracılığıyla 	defalarca uyardı. Ama onlar Tanrı’nın ulaklarıyla alay ederek 	sözlerini küçümsediler, peygamberlerini aşağıladılar. 	Sonunda RAB’bin halkına karşı öfkesi kurtuluş yolu 	bırakmayacak kadar alevlendi. (2Ta.36:15-16)

	 	Rab onları çağırdı, onları iyileştirmek istedi 	(örneğin Yşa.1:18-20, “Gelin de davanızı görelim, 	suçlarınız kırmızı gibi olsa da, kar gibi beyaz olur”), 	ama onlar dinlemek istemediler. Sonunda, Tanrı da onları 	dinlemedi. Tanrı’nın nefret ettiği kötülüğü yapmaktan 	vazgeçmemek bizi mutlak bir yıkıma sürükler.

	 	Bu durum Mesih’in zamanında sanki doruğa çıktı. Öyle ki, 	sadece peygamberler değil, ama Rab’bin kendisi aralarında olduğu 	halde O’nu tanımak istemediler, O’nu reddettiler. Efendimiz “Ey 	Yeruşalim! Peygamberleri öldüren, kendisine gönderilenleri 	taşlayan Yeruşalim! Tavuğun, civcivlerini kanatları altına 	nasıl topladığı gibi ben de kaç kez senin çocuklarını 	toplamak istedim, ama siz istemediniz” diye onlar için 	“ağladı” (Luk.13:34; 19:41-42).

	 	14. ayet, Tanrı’nın büyük öfkesinin getirdiği korkunç 	sonuçları ortaya koyuyor: “Onları tanımadıkları ulusların 	arasına fırtına gibi dağıttım.” Babil sürgünü bu 	durumun sadece başlangıcıydı; o zamandan bu yana Rab “bütün 	uluslar arasında, İsrail’i kalburla eler gibi” elemektedir 	(Amo.9:9). Rab İsa şöyle bildirdi: “Kılıçtan geçirilecek, 	tutsak olarak bütün uluslar arasına sürülecekler. Yeruşalim, 	öteki ulusların dönemleri tamamlanıncaya dek onların ayakları 	altında çiğnenecektir” (Luk.21:24). Gerçekten de bu sözler 	harfı harfine yerine gelmiştir.





	c) Rab’bin üçüncü Sözü (8:1-17): YÜREĞİM


	 	Yukarıda gördüğümüz gibi, bu iki bölümde Rab, Zekeriya 	peygambere dört kere seslenmiştir. 7. bölümde Rab, nasıl 	halkının amacı ve yüreğini ortaya koyduysa, bu bölümde 	de kendi yüreğini ve amacını sergilemek istiyor. İkinci 	bildiriyi dikkatle inceleyecek olursak, üç olumsuz aşamadan söz 	ettiğini görebiliriz:

	 	1. İsteğimi bildirdim (7:9-10)

	 	2. Sözlerimi dinlemediniz (7:11-12)

	 	3. Sizi dağıttım, ülkenizi viraneye çevirdim (7:13-14)

	 	Üçüncü bildiride üç konunun aynısı ele alınmaktadır, ama 	bunların sırası terstir. Olumsuz bir azarlama yerine, çok olumlu 	ve umut verici sözler vardır:

	 	3. Sizi kutsayacağım, Yeruşalim’i dolduracağım, sizi geri 	getireceğim (8:2-8)

	 	2. Yüreklenin, beni dinleyin, korkmayın (8:9-15)

	 	1. İsteğimi yine bildiriyorum (8:16-17)





Rab’bin vaatleri (8:1-8)


	 	8:1 Rab, halkına kaybettikleri 	ayrıcalıkları tekrar kazandıracaktır. Bu doğrultuda, onları 	önce azarlar (bölüm 7), ardından onlara büyük ve 	yüreklendirici vaatlerle seslenir. Bu vaatler sayesinde halkın 	cesaretlenip sıkı çalışması beklenmektedir. Aynı şekilde, 	Rab bizleri de sürekli olarak azarlamaz, daha çok lütufla 	eğitmeyi tercih eder (bkz. Tit.2:11-12). Yedinci bölümün 	sonunda, halkın uğradığı yıkımlara karşın sekizinci bölümde 	bereketler gözükmektedir.

	 	8:2-3 Rab’bin lütfu günahın çoğaldığı 	yerde daha da çoğalacaktır. Rab Siyon için 	büyük kıskançlık duyuyorum diyor. Rab’bin kıskanç 	bir Tanrı olduğu gerçeğini önce incelemiştik (bkz. sayfa 	????). Halk için Tanrı’nın yüreğinde taşıdığı 	amaçlar üçüncü ayette açıklanıyor: Tanrı gerçeğe bağlılık 	ve kutsallık istiyor. Bu istekleri zaten 7:9-10’da belirtmişti 	8:16-17’de ise bunları tekrar dile getirmektedir.

	 	Vaatlerin en büyüğü Rab’bin gelip Yeruşalim’de yaşayacağına 	ilişkindir: Siyon'a dönecek ve Yeruşalim'de 	oturacağım. Bu sözler, bir anlamda Tanrı’nın 	atalara verdiği vaadin özüdür:

	 	Aralarında oturacağım,

	 	aralarında yürüyeceğim.

	 	Onların Tanrısı olacağım,

	 	onlar da benim halkım olacaklar. 	(2Ko.6:16)

	 	Kutsal Kitap’ın son bölümleri, bu vaadin 	nasıl gerçekleştiğini gösteriyor: “İşte, 	Tanrı’nın konutu insanların arasındadır. Tanrı onların 	arasında yaşayacak. Onlar O’nun halkı olacaklar, Tanrı’nın 	kendisi de onların arasında bulunacak” 	(Va.21:3).

	 	8:4-5 Tanrı Yeruşalim’de yaşarken 	orada tek başına kalmayacak, boşalmış olan kenti insanlarla 	dolduracaktır. Kent insanlarla dolup taşacaktır.

	 	Hem yaşlı hem de çocukların bir arada olması, yaş 	grupları arasındaki ayrımların ortadan kalkmış olduğunu 	gösteriyor. Kimse genç yaşta ölmeyecektir, “Orada birkaç 	gün yaşayıp ölen bebekler olmayacak. Yaşını başını almadan 	kimse ölümü tatmayacak. Yüz yaşında ölen genç, yüz yaşına 	basmayan kişi lanetli sayılacak” (Yşa.65:20).

	 	8:6 Rab için olanaksız bir şey var 	mıdır? Elbette yoktur. Ne yazık ki insanlar, Tanrı’nın 	sözünden kuşku duyarlar ve inanmakta güçlük çekerler. Bu da 	Tanrı’yı doğru tanımamaktan kaynaklanan bir durumdur. Tanrı, 	halkının imansızlığından ötürü onlara birçok kez aynı 	soruyu sormak zorunda kalıyor (bkz. Yar.18:14; Say.11:23; 	Yer.32:27; Luk.1:20, 37; 18:27).

	 	Yaşantımızda çözülmesi gözümüzde olanaksız bir 	sorun var mı? İçinde bulunduğumuz durum her ne kadar kötü 	gözükse de, Rab bizi tazeleyebilir, yeniden yaratır ve kurtarır.

	 	8:7-8 Rab, halkını geri getirecektir. 	Hatta bunu “ikinci” defa yapacağını söylüyor 	(bkz. Yşa.11:11-12). Başka bir deyişle, bu vaat İsrail’in 	Babil sürgününden geri dönmesiyle yerine gelmiş değildir. 	İsrailliler tekrar topraklarına kavuşacaklardır.

	 	Tanrı, halkın arasında yaşayacağına dair tekrarladığı söze 	ek olarak, onlarla nasıl bir ilişki kuracağını da açıklıyor: 	Halkım olacaklar; ben de onların sadık ve adil Tanrısı 	olacağım. Rab’bin karakteri güvenilirdir. O’nda hiçbir 	karanlık ya da değişkenlik gölgesi yoktur.





Rab’bin teşvik sözleri (8:9-15)


	 	O’nun lütfuna vereceğimiz karşılık, hiçbir şeyden 	korkmamak, O’nun için gayretle çalışmak, O’nun işlerine 	öncelik tanımak olmalıdır (Mat.6:33). Bizi bu şekilde eğiten 	O’nun büyük lütfudur (Tit.2:11-12), dini kurallar değil 	(Kol.2:20-23).

	 	8:9-13 Bu ayetlerde, Rab daha önceki 	durumlarını hatırlatarak halkını yüreklendirmeye çalışıyor. 	O’nun tapınağını yapmaya başlamadan önce her şey yanlış 	gidiyordu. Verimsizlik, doyumsuzluk ve yoksulluk almış yürümüştü 	(bkz. Hag.1:5-6). Üstelik düşman yüzünden ciddi güvensizlik 	vardı. (8:10). Bütün bunlar Rab’bin verdiği cezanın 	sonuçlarıydı. Ancak, hatalarından dönerek tapınağı yapmaya 	başlamış olan halka Rab farklı davranacaktır. Kendisini 	sevenleri ve kulluk edenleri ödüllendirecektir. Buna inanmayan bir 	kişinin Tanrı’yı hoşnut etmesi mümkün değildir (bkz. 	İbr.11:6).

	 	Rab halkını her yönden kutsayacağını, işlerini verimli 	kılacağını bildiriyor. Rab’be öncelik tanımak, bizim 	bereketimiz olacaktır.

	 	8:14-15 Rab onları cezalandırmışsa, bu 	onların iyiliği içindir. O’nun terbiyesi sevgisinden 	kaynaklanmaktadır. “Tanrı, kutsallığına ortak olalım diye 	bizi kendi yararımıza terbiye ediyor. Terbiye edilmek önceleri 	hiç tatlı gelmez, acı gelir. Ne var ki, böyle eğitilenler için 	bu sonradan esenlik veren doğruluğu üretir” (İbr.12:10-11).

	 	Tanrı, kendisinin bizimle ilgili olan düşüncelerini bilmemizi 	istiyor. Hem yargılaması hem de yenilemesi halkının iyiliği 	içindir. Onları cezalandırmak için sözünü tuttuğu gibi 	onları kutsamak için verdiği sözleri de tutacaktır (bkz. 	Yer.27:11; 32:42). Halk, Tanrı’nın iyilik tasarısı uyarınca 	kutsamayı miras alacaktır:

	 	Senin gibi suçları silen,

Kendi 	halkından geride kalanların isyanlarını bağışlayan başka 	tanrı var mı?

Sonsuza dek öfkeli kalmazsın.

Çünkü 	sadık olmaktan hoşlanırsın.

Bize yine acıyacaksın,

Çiğneyeceksin suçlarımızı ayak altında.

Bütün 	günahlarımızı denizin dibine atacaksın.

Geçmişte 	atalarımıza ant içtiğin gibi,

Yakup’un ve İbrahim’in 	torunları olan bizlere de

Verdiğin sözü tutacak ve sadık 	kalacaksın. (Mik.7:18-20)

	 	Tanrımız böyle niteliklere sahip olduğuna göre bizler de 	yüreklenmeli ve korkmamalıyız. Daniel’de gördüğümüz gibi 	“Tanrısı’nı tanıyan halk var gücüyle” düşmana 	karşı koyacaktır (Dan.11:32).





Rab’bin istedikleri ve 	istemedikleri (8:16-17)


	 	8:16-17 Rab, 7:9-10’da yaptığı gibi, 	halkından istediklerini tekrar açıkça dile getiriyor. Özellikle 	doğruyu söylemek ve doğru düşünmek, Tanrı’nın temel 	beklentileridir. Bizi kirleten, ağzımızdan çıkan sözlerdir 	(Mat.15:11). Dilini denetleyebilen, bütün bedenini de 	denetleyebilen yetkin bir kişidir. Fakat “dindar olduğunu 	sanıp da dilini dizginlemeyen kişi kendini aldatır. Böylesinin 	dindarlığı boştur” (Yak.1:26; 3:2-12).

	 	Rab neyi istediğini söyledikten sonra neleri istemediğini 	açıklıyor: Yüreğinizde birbirinize karşı 	kötülük tasarlamayın, yalan yere ant içmekten tiksinin. Çünkü 	ben bütün bunlardan nefret ederim. Bizler de imanlılar 	olarak, Tanrı’nın nefret ettiği şeyleri biliyor muyuz? 	Bunlardan uzak duruyor muyuz?

	 	RAB’bin nefret ettiği altı şey,

İğrendiği yedi şey var:

Gururlu gözler,

Yalancı 	dil,

Suçsuzun kanı döken eller,

Düzenbaz yürek,

Kötülüğe 	seğirten ayaklar,

Yalan soluyan yalancı tanık,

Ve kardeşler 	arasında çekişme yaratan kişi. (Özd.6:16-19)





ç) Rab’bin dördüncü sözü 	(8:18-23): AMACIM


	 	8:18 Rab, oruçlarının sevinç şölenlere 	dönüşeceğini bildirmek için halkına dördüncü kere seslendi.

	 	8:19 Burada Rab başta kendisine sorulan 	oruçla ilgili soruya dönüyor. Aslında, Tanrı’nın asıl 	beklentisi, onların oruç tutup tutmamalarıyla ilgili değildir. 	Onlara daha başka şeyler vermek istemektedir. Tanrı’nın 	gözünde önemli olan eylem, oruç tutmaktan çok, O’nu gerçekten 	hoşnut etmeyi öğrenmektir. Rab’bin lütfu oruçları şölenlere, 	yasları bayramlara çevirebilir. Çünkü iyiliği çok büyüktür. 	Nitekim, hak etmediğimiz halde bize lütfundan bol bol vermektedir. 	Bundan dolayı Rab, halkın “gerçeği ve esenliği” 	sevmelerini ister.

	 	8:20-23 Daha birçok halk, İsrailliler’le 	birlikte Yeruşalim’e ve Tanrı’ya gelmek isteyecektir. Yahudi 	olmayan uluslar, bir bakıma kaynanasını bırakmak istemeyen Rut’a 	benzeyeceklerdir: “Seni bırakıp geri dönmemi isteme! Sen 	nereye gidersen ben de oraya gideceğim, sen nerede kalırsan ben de 	orada kalacağm. Senin halkın benim halkım, senin Tanrın benim 	Tanrım olacak” (Rut. 1:16).

	 	Rab’bin aramızda olduğu belli olmalıdır ki, insanlar 	ağzımızdan öğüt arasın (bkz. Mal.2:7; 1Ko.14:25).

	 	Bu ayetler, Rab’bin yalnız İsrail’i değil, bütün ulusları 	sürekli düşündüğünü açıkça gösteriyor. Aslında, 	İsrail’i bir aracı olarak kullanmak için seçmiş ve o soydan 	Mesih’i dünyaya getirerek bütün ulusları kutsamayı 	tasarlamıştır. Her dil ve ulustan insanlar Rab’be 	geleceklerdir. İsa şöyle vaat etmiştir: “Size şunu 	söyleyeyim, doğudan ve batıdan birçok insan gelecek, Göklerin 	Egemenliği’nde İbrahim’le, İshak’la ve Yakup’la birlikte 	sofraya oturacaklar” (Mat.8:11).

	 	Sonuç olarak bu bölümlere göre İsrail’in bütün 	başarısızlıklarına rağmen, Rab’bin düşündüğü 	iyiliklerin tümü yerine gelecektir. Bizim için de aynı şey söz 	konusu değil mi? Şu ayet ne kadar doğrudur: “Günahın 	çoğaldığı yerde Tanrı’nın lütfu daha da çoğaldı” 	(Rom.5:20). İnsan yozlaşmaya eğilimlidir, ama Tanrı’nın 	sadık sevgisi bunun üstesinden gelebilecek güçtedir. Ne mutlu ki 	“Bu lütuf… bizi eğitiyor” (Tit. 2:12).





II) MESİH VE 	O’NUN KRALLIĞI (bölüm 9-14)


	 	Giriş bölümünde açıkladığımız gibi, Zekeriya kitapçığını 	iki ana kısma ayırmak mümkündür (1-8 ve 9-14). İkinci kısmın 	ana konusu, dünyasal güçlerin yıkılışı ve Mesih’in 	Krallığı’nın kuruluşudur.

	 	Bu bölümlerde, gelecekte olacaklarla ilgili çok sayıda açıklama 	yapılır. “O gün” deyişi, 19 kez geçer.51 	Bu dönem, Eski Antlaşma’daki peygamberliklerin çoğunun 	gerçekleşip tamamlanacağı dönemdir. İsrailli yurttaşlarına 	İsa’nın dirilişi ve ikinci gelişini müjdeleyen Elçi Petrus, 	bu görkemli umuttan şöyle söz eder:

	 	Günahlarınızın silinmesi için tövbe edin 	ve Tanrı’ya dönün. Öyle ki, Rab size yenilenme fırsatları 	versin ve sizin için önceden belirlenen Mesih’i, yani İsa’yı 	göndersin. Tanrı’nın eski çağlardan beri kutsal 	peygamberlerinin ağzından bildirdiği gibi her 	şeyin yeniden düzenleneceği zamana 	dek, İsa’nın gökte kalması gerekiyor. (Elç.3:19-21)

	 	Bu bölümleri anlayabilmek için bildirilen olayları bir çizelgede 	toplayabiliriz. Dört önbildiri dizisi aracılığıyla İsrail ve 	diğer uluslar, Mesih ve Mesih Karşıtı, Tanrı’nın Egemenliği 	ve dünyanın egemenlikleri ile ilgili tarihsel birtakım olaylar 	zamandizinsel olarak bize açıklanıyor:





Peygamberlerin sözlerine inanmak


	 	Bu çizelgede görüleceği gibi, Zekeriya’ya verilen peygamberlik 	sözlerinin birçoğu, geçmiş zamanlarda yerine gelmiştir. Bunlar 	tartışılmaz tarihsel gerçeklerdir. Örneğin, Zekeriya 	peygamber, İsa Mesih’in gelişini yaklaşık 546 yıl önceden 	bildirdi (9:9). Nasıralı İsa, İ.S. 30’da “eşek yavrusu 	binmiş” Mesih-Kral olarak Yeruşalim’e girdi (bkz. 	Mat.21:1-9). Buna benzer çok sayıda önbildiri gerçekleşmiş 	bulunuyor.

	 	Öte yandan, tarih sahnesinde henüz gerçekleşmemiş olan çok 	sayıda önbildiri vardır. Bunların gerçekleşmesi, İsa’nın 	ikinci kez geleceği dönemi beklemektedir. Örneğin 14:4’e göre, 	“O gün RAB’bin ayakları Yeruşalim’in doğusundaki 	Zeytin Dağı’nın üzerinde duracak.” Bu büyük gün hâlâ 	gelecektedir ve onu ancak iman gözüyle görebiliriz. Nitekim 	“iman, umut edilen şeylere güvenmektir, görünmeyen şeylerin 	varlığından emin olmaktır” (İbr.11:1). Ancak Rabbimiz, 	önceki önbildirileri harfi harfine gerçekleştirmiş ve 	böylelikle geri kalan vaatlerin güvencesini bizlere vermiştir. Bu 	nedenle, yerine gelmiş peygamberlikleri incelemek, henüz 	gerçekleşmemiş olan vaatlere ilişkin imanımızı 	pekiştirecektir.

	 	Mesih’le ilgili açık önbildirileri şu ayetlerde görebiliriz: 	9:9-10; 10:4; 11:12-13; 12:10; 13:7; 14:4, 9.





Zekeriya ve önceki peygamberler


	 	Bazı akademik çalışmalarda, Zekeriya 1-8 ve 9-14’ün iki 	farklı yazar tarafından yazıldığı ileri sürülmüştür. Ne 	var ki, dikkatlice inceleyecek olursak, iki kısmın arasında 	yüzeysel stil farklılıkları olmasına rağmen, birbirini 	tamamlayan güzel bir birlik göreceğiz. Örneğin her iki kısımda 	da Yeruşalim (Siyon kızı), Rab’bin geleceğini bilerek sevinçle 	coşmaya çağrılıyor (bkz. 2:10 ve 9:9).

	 	İki ana kısım arasındaki bu birliği, özellikle önceki 	peygamberlerin yazılarıyla kurulan bağlantılarda görmek 	mümkündür. Hem Zekeriya 1-8 hem de Zekeriya 9-14 kısımlarının, 	önceki peygamberlerin yazılarını aynı şekilde çağrıştırdığını 	görebiliriz.52 	Kutsal Kitap’ın bölümleri arasındaki bu mükemmel uyum ve 	birlik, O’nun tanrısal kaynağına işaret eden önemli bir 	kanıttır.

	 	Her peygamber aynı tanrısal tasarıya kendine özgü ayrıntılar 	katmıştır, ama hepsinin arkasında Kutsal Ruh’un yönlendirişi 	açıkça hissedilmektedir. Zekeriya peygamber, özellikle Mesih’le 	ilgili birçok vaadi pekiştirmiştir. Eski Antlaşma vahiy 	dizisinin sonu yaklaştıkça, beklenen Mesih ve O’nun egemenliği 	daha da net görülmektedir.

	 	Zekeriya’nın ikinci yarısı, iki vahiy “yükü”nden 	oluşmaktadır: “RAB’bin Sözü’nün yükü” (9:1 	ve 12:1, eski çeviri). Ağırlığı kaldırmak anlamına 	gelen İbranice massa sözcüğü, genellikle ağır 	peygamberlikler ve uyarılar için kullanılır. Örneğin Yeşaya 	peygamber, bu sözcüğü sadece diğer uluslara yönelik yargı 	uyarılarının başında kullanmıştır.53 	Zekeriya’nın bu başlıkla başlayan iki yargı bildirisini şöyle 	özetleyebiliriz:

	 	1)	9-11 bölümleri “Hadrak 	ülkesi üzerine Rab’bin sözünün yükü” sözleriyle 	başlıyor ve özellikle İsrail’in düşmanlarına olan yargıyı 	ele alıyor. Bu metinde, İsrail üzerinde egemenlik süren güçlerin 	sonunda nasıl yok edileceğini görüyoruz. Büyük İskender’in 	Ortadoğu topraklarındaki şiddetli zaferleri, Mesih’in birinci 	gelişi, reddedilişi ve İsrail’in düşmanlarının yargılanması 	net bir şekilde görünmektedir.

	 	2) “İsrail 	üzerine Rab’bin sözünün yükü” sözleriyle 	başlayan 12-14 bölümleri, özellikle İsrail’in maruz kalacağı 	yargıyı dile getiriyor. Yeruşalim’in korkunç bir kuşatma 	altına alınması, İsrail’in tasfiye edilip yargılanması ve 	Mesih’in ikinci gelişinde halkın O’nu tanıyıp tövbe etmesi 	görülüyor. Son günlerde (Rab’bin Günü) Mesih nihayet zafer 	kazanıyor ve O’nun Krallığı kuruluyor.





A) Mesih’in birinci gelişi ve 	reddedilişi (9-11)


	 	Şimdi Zekeriya 9-11’i inceleyeceyiz. Rab’bin iki gelişi, bu 	metinde büyük bir yer tutar. Önce “savaş prensi” 	Büyük İskender, İsrail’in düşmanlarını yok ederek 	Yeruşalim’e kadar askeri zaferlerle geliyor (9:1-8). Ondan sonra 	“Barış Prensi” olan Mesih, ruhsal zaferler kazanarak geliyor, 	“İşte kralın… sana geliyor!”(9:9-10). Bu anahtar 	ayetlerde, Mesih’in iki gelişi özetleniyor ve birleşmiş 	görünüyor. Bu metni izleyen bölümlerde Mesih’in iki gelişi 	ile bağlantılı olaylar üzerinde duruluyor.





1) “Savaş Prensi” Büyük 	İskender’in gelişi (9:1-8)


	 	Bu ayetlerde açıklanan yargı, kuzeyden Filistin’e doğru 	geliyor. Burada Rab, İsrail’in eski düşmanlarını (Suriye, 	Fenike, Filistin) yargılayıp yok ediyor. Bunu yaparken Rab’bin 	kullandığı tarihsel güç Büyük İskender’di. İ.Ö. 333’te 	Persler’i yenen İskender, önü alınmaz, büyük bir hızla 	Mısır’a doğru yürüdü. İlerlerken önce Suriye kentlerini, 	sonra Akdeniz kıyısındaki Fenike ve Filistin kentlerini yok etti. 	Ancak Yeruşalim’e gelince, Rab’bin koruması sayesinde oraya 	dokunamadı. Peygamberin Zekeriya’nın, bu olayları 	gerçekleşmelerinden yaklaşık olarak 150 yıl önce kaleme alması 	dikkat çekicidir.

	 	9:1 Rab’bin sözünün yükü gururlu 	putperest ülkelere yöneliktir. Onların, Büyük İskender’in 	yaklaşan ordularına çevrili olan gözleri, aslında bir bakıma 	RAB’be çevrilidir, çünkü İskender’i bu yargı 	görevine atayan bizzat Rab’bin kendisiydi. İskender, önce 	Suriye’nin kentleri Hadrak (Hatarikka), Şam ve Hama’yı yıkıma 	uğrattı. Hama (veya Hamat) ülkesindeki Rivla kentinde bulunan 	Babil kralı ve diğer düşman kralları İsrailoğulları’na çok 	acı çektirmişti (bkz. 2.Kr.23:33; 25:6-7, 20-21). Rab şimdi, 	İskender aracılığıyla onların acımasızlığını 	yargılıyordu.

	 	9:2-4 Büyük İskender, daha sonra 	Fenike’nin yenilmez sanılan kentleri Sur ve Sayda’ya girdi. 	Özellikle çok becerekli ve zengin olan Sur kenti şöyle 	tanımlanıyor: Toprak kadar gümüş ve sokaktaki çamur kadar 	altın biriktirdi. Hezekiel 26:3-14 ve 28:20-24, bu kentlerin 	Rab tarafından yargılanmasını çok ayrıntılı bir şekilde 	bildirmiştir. Sur kıyıdan 500 metrelik uzaklıkta bulunan bir 	adada kurulmuştu ve kent surları yaklaşık 50 metre 	yüksekliğindeydi.

	 	Sur kentinin önde gelen özellikleri, gurur ve büyüydü. Sur’un 	gururlu yöneticisi, Mesih Karşıtı’nın bir öncüsüydü. Ona 	Rab, “İnsanoğlu, Sur önderine de ki, ‘Egemen RAB şöyle 	diyor: Gurura kapılıp ben tanrıyım, denizlerin bağrında, 	Tanrı’nın tahtında oturuyorum dedin. Kendini Tanrı sandın, 	oysa sen Tanrı değil, insansın. Ben de yabancıları, en acımasız 	ulusları üzerine göndereceğim. Bilgeliğinin güzelliğine kılıç 	çekecek, görkemini kirletecekler” (Hez. 28:2, 7). Ayrıca 	Sur kralı, mutemelen Tanrı’ya karşı gelen başmelek Şeytan’ın 	bir simgesiydi (Hez.28:12-17).

	 	Ne var ki Rab, bütün bu peygamberlik sözleri uyarınca Büyük 	İskender aracılığıyla Sur’u yerle bir etti. Daha önce 	Asurlular’ın kuşatmasına karşı yedi yıl ve Babilliler’e 	karşı on üç yıl direnen güçlü kent, ada ile kıyı 	arasındaki sığ denizi toprakla doldurtan Makedonyalı general 	tarafından yedi ay içinde ele geçirilip yok edildi.

	 	Bu ayetlerin İskender’le ilgili olduğu mutlaktır, çünkü 	tarih boyunca Sur’u fetheden tek kral o olmuştur.

	 	9:5-7 Zekeriya’nın peygamberliğinde 	bütün ağırlığıyla dile gelen yargı yükü, güneye doğru 	kaymaya devam etmektedir. Filistliler’in gururu ve iğrenç 	putperest kurbanları yüzünden kentleri Aşkelon, Gazze 	(bugünkü Gaza), Ekron ve Aşdot da 	cezalandırılacaktır. Ancak sonunda Filistliler’in küçük bir 	kesimi Tanrı’ya ait olacaktır. Ekron Yevuslular gibi olacak 	deyişi, Yeruşalim’in eski sahiplerini 	hatırlatmaktadır (2Sa.5:6-8). Yevuslular’ın, Davut’un 	krallığında Yahudiliği kabul ettikleri, tarlasını Rab’be 	kurban etme yeri olarak Davut’a satan Yevuslu Aravna örneğinden 	anlaşılmaktadır (2Sa.24:18-25).

	 	9:8 Siyon dağında bulunan Rab’bin kutsal 	tapınağı İskender’in ordusundan korunacaktı. Bu ayet çok 	ilginç bir şekilde gerçekleşti: Yahudi tarihçi Yosefus’un 	aktardığı olay şöyledir:

	 	Sur kuşatması sırasında, Büyük 	İskender Yeruşalim’e İsrail’in teslim olmasını isteyen bir 	mektup gönderdi. Bunu kabul etmeyen başkâhin Jaddûs’un 	cevabına öfkelenen İskender, Gazze’yi ele geçirdikten sonra 	Yeruşalim’e doğru ilerledi. Bu haberi alan başkâhin çok 	korktu ve Tanrı’ya yalvarmaya başladı. Tanrı onu bir rüyada 	teselli etti, ve kâhin giysileriyle İskender’i karşılamasını 	buyurdu. Jaddûs ve Yahudi ­önderleri kente yaklaşan 	İskender’i karşılamaya çıktılar. İskender başkâhini 	görünce yere kapanıp ona secde etti. Bunu izleyen herkes şaşkına 	döndü. İskender adamlarına,Yunanistan’dayken kendisine 	rüyasında görünen ve Persler’i yeneceğini bildiren kişinin 	tıpkı bu başkâhine benzediğini açıkladı. Bundan dolayı 	İskender, Yahudiler’e birçok iyilik yapmış ve Yeruşalim’e 	hiç dokunmamıştır.54

	 	Kendi halkını bu şekilde koruyan Rab, Zekeriya peygamberin bu 	bildirilerini harfi harfine yerine getirdi.





2) “Barış Prensi” Mesih’in 	birinci ve ikinci gelişi (9:9-10)


	 	9:9 Bu ayetler Mesih’le ilgili çok büyük 	önbildiridir. Metinde ilk önce kralın Siyon’a alçakgönüllülükle 	ilk kez gelişi açıklanmaktadır. Siyon kızı sevinçle 	coşmalı, çünkü “Esenlik Önderi” (Yşa.9:6) Mesih 	geliyor. Davut’un soyundan olan bu kralın gelişi çağlar 	boyunca Kutsal Yazılar’da bildirilmişti.55

	 	Bu ayette kralın dört özelliğine yer veriliyor:

	 	1)	Adil: 	Kral Davut, kralda aranan bu başlıca 	niteliği şöyle över:

	 	İnsanları doğrulukla ve Tanrı korkusuyla 	yöneten kişi,

bulutsuz bir sabah, şafakta görünen gün ışığı 	gibidir,

parlaklığı yağmurdan sonra topraktan ot bitirir.

(2Sa.23:3-4)

	 	2)	Kurtarıcı: 	Mesih’in ana görevi melek Cebrail 	tarafından şöyle bildirildi: “Adını 	İsa koyacaksın. Çünkü halkını günahlarından O 	kurtaracak” 	(Mat.1:21). Mesih, ilk gelişinde 	ölümü ve dirilişi sayesinde günahtan ve ölümden kurtuluşu 	sağladı.

	 	3)	Alçakgönüllü: 	Bu kral, İskender’in karşıtı olarak yumuşak huylu olacaktı. 	O’nun gücü ruhsal silahlardan oluşacaktı:

	 	Ey yiğit savaşçı, kuşan kılıcını 	beline,

Görkemine, yüceliğe bürün.

At sırtında 	görkeminle, zaferinle ilerle,

Gerçek, 	alçakgönüllülük ve adalet 	uğruna... 	(Mez.45:3-4)

	 		Mesih’in halkından da aynı şekilde 	alçakgönüllülük beklenmektedir: “Her 	biriniz alçakgönüllülükle öbürünü kendinden üstün saysın. 	Yalnız kendi yararını değil, başkalarının yararını da 	gözetsin. Mesih İsa’daki düşünce sizde de olsun” 	(Flp.2:4-5).

	 	4) Eşek yavrusuna binmiş 	olarak Yeruşalim’e 	girecektir. Bu 	önbildirinin yerine gelmesini Matta 21:5 ve Yuhanna 12:15’te 	görüyoruz. Büyük krallar ancak at üzerinde gelirdi, ama İsa’nın 	alçakgönüllülüğü bu şekilde sergilendi.

	 	Ne yazık ki bu ayrıntılı önbildirilere rağmen, İsrail halkı 	bu alçakgönüllü kralı istemedi ve O’nu tanımadı. Mesih’in 	reddedilişi özellikle 11. bölümde açıklanmıştır.

	 	9:10 Bu ayette kralın evrensel barış 	sağlayacak olan görkemli ikinci gelişi bildiriliyor. Mesih bu kez 	günahtan kurtuluş getirmek için değil, dünyayı yargılamak ve 	kendi krallığını kurmak üzere gelecektir. Bütün silahları 	yok edecek, uluslara barışı duyuracaktır. O’nun büyük 	krallığı bütün dünyayı kapsayacak ve yeryüzünün 	uçlarına dek uzanacak. Bu vaat açık bir dille 72. Mezmur’da 	geçer:

	 	Egemenlik sürsün denizden denize,

Fırat’tan 	yeryüzünün ucuna dek!…

Bütün krallar önünde yere 	kapansın,

Bütün uluslar ona kulluk etsin! 	(Mez.72:8, 11)





3) İsrail Rab’de güçlenecek

(9:11 - 10:12)


	 	Mesih bu barış egemenliğini gerçekleştirmeden önce 	düşmanlarını yok etmeli, halkını kurtarmalıdır. Bu ayetler, 	İsrail’i ilgilendiren savaş terimleriyle doludur.56 	İsrail’in son savaşı Zekeriya’nın son bölümlerinde önemli 	bir yer tutar (12:1-9; 14:1-15). Mesih, ikinci gelişiyle bu 	savaşlara son verecektir (14:9).

	 	9:11-12 Rab sürgünden dönenleri özgür 	kılacak, onları muzaffer kılıp kutsayacaktır. Bunu ilk ataları 	İbrahim (Yar.15) ve Mısır’dan çıkan ataları (Çık.24) ile 	yaptığı, kurban kanıyla yürürlüğe 	girmiş antlaşma sayesinde yapacaktır. İsa Mesih, “bu 	benim kanımdır, günahların bağışlanması için birçokları 	uğruna akıtılan antlaşma kanıdır” diyerek son ve gerçek 	kan antlaşmasını mühürlemiştir (Mat.26:28).

	 	Susuz çukurlardan… Bu deyiş, Yusuf’un atıldığı 	çukuru çağrıştırıyor (Yar.37:24). Çukurun içinde su 	olsaydı, Yusuf ölürdü. İnanlının kurtuluşu da böyle bir 	çukurdan çıkarılmaya benzer (Mez.40:2-3).

	 	Umut sürgünleri deyişi, İsrail’in özel umudu olan 	ölümden dirilişe işaret eder (Elç.26:6; 28:20). Biz de İsa’nın 	gelişini bekleyenler olarak umutla kurtulduk:

	 	Ruh’un turfandasına sahip olan bizler de 	evlatlığa alınmayı, yani bedenlerimizin kurtulmasını özlemle 	bekleyerek içimizden inleriz. Çünkü bu 	umutla kurtulduk. Ama görülen umut, 	umut değildir. Gördüğü şeyi kim umut eder? Oysa görmediğimize 	umut bağlamışsak, sabırla bekleyebiliriz. (Rom.8:23-25)

	 	İki kat ödeyeceğim derken ilk doğanın payı 	kastedilmektedir. Rab İsrail’i “Oğlum, ilkim” diye 	tanımlamıştı (Çık.4:22). İlk doğan hem iki kat bereket 	alacak, (Yşa.61:7; Zek.9:12) hem de iki kat cezaya maruz kalacaktı 	(Yşa.40:2; Yer.16:10; Dan.9:12).

	 	9:13-14 İsrailoğulları’nın Büyük 	İskender’in mirasçıları olan Grekler’e (Yunan 	devletleri, özellikle en kutsal yeri kirleten küfürbaz Antiokus 	Epifaneyus) karşı başarılı mücadeleleri 9:13-15’te önceden 	bildirilmektedir. Rab onları güçlendirip düşmanlarını 	yargılamak için kullanacaktır. Bu önbildiriler, İ.Ö. 120-104 	yıllarında İsrailli milliyetçi ve ruhsal önder Yahuda 	Makabeus’un önderliğinde gerçekleşmiştir.

	 	Grekler, Zekeriya dışında Eski Antlaşma’nın 10 metninde yer 	alır.57 	İskender’in gelişi Daniel’de de bildirilmiştir (Dan.2 ve 7’de 	dört büyük krallığın üçüncüsü; Dan.8’de Med-Pers 	krallığını yok eden “Teke”). Daniel 10:20’de “Grek 	önderi gelecek” deyişiyle İskender’in arkasındaki 	ruhsal güç (kötü ruh) görülmektedir.

	 	Büyük İskender’in ölümünden sonra imparatorluğu dört 	generali Lusimakos, Kassander, Ptolemayos, Selefkos’un 	önderliğinde dört ayrı devlete bölündü. Bunlardan ikisi, 	Ptolemaioslar devleti (Mısır’dan) ve Selefkiler devleti 	(Suriye’den), sırayla İsrail’i işgal ettiler. Bu iki Grek 	devleti arasındaki tarihsel savaşlar, çok ayrıntılı bir 	şekilde Daniel 11’de önceden bildirilmiştir (güney kralı ve 	kuzey kralı olarak). Daniel 11’de İskender’in Persler’i 	yenmesi, kendi krallığının bölünmesi ve İsrail’i yok etmeye 	çalışan bir kral (Antiokus) açıklanıyor. Yahuda Makabeus’un 	bu krala karşı direnişi Dan.11:32-35’te aktarılmıştır.

	 	9:15 Kanlı zafer deyişleri, Yaratılış 	49:9 ve özellikle Çölde Sayım 23:24’deki sözlerine 	dayanmaktadır. Bu metinlerde aslan, İsrail’i temsil etmektedir:

	 	İşte halk dişi aslan gibi uyanıyor. Avını yiyip 	bitirmedikçe, öldürülenlerin kanını içmedikçe rahat etmeyen 	aslan gibi kalkıyor. 	(Say.23:24)

	 	9:16-17 Çoban ve sürü benzetmesi 	görülüyor. Buradaki önbildiriler, hem Grekler’e karşı 	kazanılacak zaferleri hem de İsa Mesih’in ikinci gelişinde 	gerçekleşecek olan büyük zaferlere işaret etmektedir. Halk 	Tanrı’nın güzelliği ile bezenecek, O’nun gücüyle 	kuşanacaklardır.



	 	10:1 Onuncu bölümde ‘çoban’ kavramı gelişiyor. 	İsrail halkı, bu Çoban-Kral’ın önderliğinde gelişip 	güçlenecektir. Ancak, böyle bir zafere ulaşmak için Rab’den 	onu dilemek gereklidir: RAB'den yağmur 	dileyin. Rab bu dileğe karşılık verecek ve bereket 	yağmurlarını yağdıracaktır. Bu ayette dua konusunda değerli 	vaatler yer alır: İnsanlara yağmur sağanakları… verir. 	Rab her zaman halkını dua etmeye çağırıyor ve yanıtlamaya 	hazır olduğunu ilan ediyor:

	 	Dileyin, size verilecek; arayın, 	bulacaksınız; kapıyı çalın, size açılacaktır. Çünkü her 	dileyen alır, arayan bulur, kapıyı çalana kapı açılır. 	Hanginiz kendisinden ekmek isteyen oğluna taş verir? Ya da balık 	isterse yılan verir? Sizler kötü yürekli olduğunuz halde 	çocuklarınıza güzel armağanlar vermeyi biliyorsanız, göklerde 	olan Babanız’ın, kendisinden dileyenlere güzel armağanlar 	vereceği çok daha kesin değil mi? (Mat.7:7-11)

	 	10:2-3 Ne var ki, dualarımıza gelen yanıtlar, 	yüreklerimizin tümüyle Rab’be adanmış olmasına bağlıdır. 	Eğer yüreklerimizde “putlar” varsa, böyle bir bereket mümkün 	değildir. Bu ayette sözü geçen aile putları ile, 	İsrail’in çevresindeki ulusların ailelerinin barındırdığı 	putlar kastedilmektedir. Ne yazık ki İsrail, bu tür boş şeylere 	yönelmişti. Bunun ana nedeni, gerçek çobanın yokluğuydu 	(10:2; bkz. Özd.29:18). Her şeye rağmen, Rab çobansız sürüsünü 	kayıracaktır.

	 	Sahte ruhsal kaynaklara (falcılar, astrologlar, büyücüler, vb.) 	başvurmanın sonuçları kötüdür, çünkü bunlar bilgi ve gücü 	Tanrı’dan değil, Şeytan’dan alırlar. Bunlara yönelen halk, 	tıpkı İsa’nın geldiği dönemde olduğu gibi İsrail’in 	kaybolmuş koyunlarına benziyordu (Mat.9:36). Rab halkın kötü 	yürekli önderlerine (çobanlar) çok kızmıştı. Bu nedenle, 	bizzat kendisi gelip sürüyü güdecekti (bkz. Hez. 34:1-16).

	 	10:4 Yahuda oymağından çıkacak olan 	(bkz. Yar.49:10; Yer.30:21) Mesih için dört sıfat kullanılıyor. 	Önceki peygamberlerin yazıları bu sıfatları şöyle açıklıyor:

	 	Köşe taşı - Mez.118:22; Yşa.28:16

	 	Çadır kazığı - Yşa.22:22-24

	 	Savaş yayı - Yşa.63:2-4; Va.19:11-16

	 	Bütün önderler - Yetkiler sahibi: Yşa.9:6-7; Mez.2:10-12.

	 	Bunların toplamı, bize şöyle bir gerçek gösteriyor: Mesih’in 	sarsılmaz gücüne dayanabiliriz.

	 	10:5-7 Rab çaresiz halkını güçlendirip 	kurtaracaktır. Tıpkı Hezekiel 36:11’de olduğu gibi, İsrail 	kendi toprağına tekrar kavuşacaktır. Aynı şekilde, Hezekiel 	37:15-22’de belirtildiği gibi, eskiden birbirinden ayrılan iki 	krallık birleşecektir. Dikkat ederseniz, Efrayimliler Yahuda 	oymağından ayrı olarak ele alınmıştır.

	 	10:8-12 Büyük Çoban ıslık çalıp, 	kendisinin dağıttığı sürüyü uluslardan toplayacaktır. 	Ayrıca, diğer uluslardan gelen insanları da bir araya 	getirecektir. Bu ayetler, Rab’bin ikinci gelişinden önce 	gerçekleşmeye başlayacaktı. 1948’de İsrail devletinin 	kurulması büyük olasılıkla bu vaatlerin gerçekleşmesinin ilk 	evresidir.

	 	Burada büyük bir vaat vardır. Rab’bin kendisi halkını güçle 	donatacak ve böylece Adına layık bir yaşam sürmelerini 	sağlayacaktır. Bu ancak O’nun olağanüstü gücüyle bu 	mümkündür. Elçi Pavlus’un öğrettiği de bundan başka bir 	şey değildir:

	 	İnsan benliğinden ötürü güçsüz olan 	Kutsal Yasa’nın yapamadığını Tanrı yaptı. Öz Oğlu’nu 	günahlı insan benzerliğinde günah sunusu olarak gönderip günahı 	insan benliğinde yargıladı. Öyle ki, Yasa’nın gereği, 	benliğe göre değil, Ruh’a göre yaşayan bizlerde yerine 	gelsin. (Ro.8:3-4)

	 	Bu bölümlerde Mesih’in egemenliğinin kurulması ile ilgili 	birçok gerçeği gördük. Bunu iki aşamalı bir etkinlik olarak 	görmeliyiz:

	 	1) Şimdi içinde bulunduğumuz çağda krallık, 	Mesih’in dünya tarafından görülemeyen gökteki tahtında 	oturmasına benzer olarak ruhsal, içsel ve görünmezdir. Yeniden 	doğan ve Şeytan’ın karanlık krallığından kurtarılan herkes 	bu krallığa girer (Yu.3:3-5; Mat. 12:28-29; Elç.26:18; Kol.1:13). 	Mesih’in hizmetkârları, kendilerinden önce gelen Rab’leri 	gibi mesajlarını, “Tanrı’nın Egemenliği ile ilgili 	Müjde” olarak özetlemişlerdir (Elç.8:12; 19:8; 	20:24-27; 28:23, 31; Kol.4:11). Bu, bizim bütün yaşamımızı 	seve seve verdiğimiz inanlının kalbindeki ruhsal egemenliktir 	(Mat.6:33; 13; Rom.14:17; 1Ko.4:20; Va.1:9).

	 	2) Gelecek olan çağda krallık, sadece ruhsal 	olmakla kalmayacak aynı zamanda Mesih’in yeryüzündeki görkemli 	varlığıyla uyumlu olarak dışsal ve görülebilir olacaktır. 	Yargının ardından, “Doğru kişiler, Babaları’nın 	egemenliğinde güneş gibi parlayacaklar”dır 	(Mat.7:21-23; 13:43; 25:31-34; Kol.3:4). Kutsallar bin yıl boyunca 	Mesih’le birlikte dünyayı yargılayacaklar ve ulusların 	üzerinde hükümranlık süreceklerdir (1Ko.6:2; Va.2:26-27; 	20:4-6). Böylece Tanrı’nın Krallığı’nın yeryüzünde 	kurulması Mesih’in görkemli gelişiyle bağlantılıdır ve 	dağda görünümünün değişmesi de bunun bir ön bildirimi 	olmuştur (2Ti.4:1; Mar.9:1-8; 2Pe.1:16-19). İsa öğrencilerine 	ikinci gelişini açıklarken şöyle dedi, “Bu olayların 	gerçekleştiğini gördüğünüzde bilin ki, Tanrı’nın 	Egemenliği yakındır” (Luk.21:31). Bu egemenlik, 	çoktan beri beklenmekte olan, “Tanrı’nın eski çağlardan 	beri kutsal peygamberlerinin ağzından bildirdiği 	gibi, her şeyin yeniden düzenleneceği zaman” 	olacaktır (Elç.3:20-21; Rom.8:18-23). Bu çağ hakkındaki birçok 	ayrıntı Eski Antlaşma peygamberleri tarafından bildirilmiştir.

	 	Benzetmedeki soylu adam gibi Mesih de, “kral 	atanıp dönmek üzere uzak bir ülkeye gitti” (Luk.19:12). “O 	zamandan beri düşmanlarının, kendi ayaklarının 	altına serilmesini bekleyerek Tanrı’nın sağında” 	oturmaktadır (Mez.110:1; İbr.10:12-13). Şimdi yaşadığımız 	çağda kralları onurlandırmamız (1Pe.2:13-14) ve yetkililere 	itaat etmemiz (Rom.13) gerekmektedir. Tanrı’nın halkı Mesih’e 	karşı gelen krallar ve yöneticilerin önüne getirilmişlerdir 	(Luk.21:12; Elç.12; 23-28). Mesih’in elçileri hüküm sürmek 	bir yana “dünyanın süprüntüsü” sayılmışlardı 	(1Ko.4:8-13). Bunun tam tersine İnsanoğlu’nun gelişi, “önceki 	krallıklarıezip yok edecek, kendisiyse sonsuza dek sürecek.” 	Öyle ki, “bütün halklar, uluslar ve her dilden insan 	O’na” O’nun kutsallarına kulluk edecekler (Dan.2:44, 	7:14, 27; Va.2:26-28; 11:15-18). 58





4) İyi Çoban’ı reddeden İsrail 	korkunç yargıya uğrayacak (11:1-17)


	 	Sayfa 222’de (??????????) özetlediğimiz gibi 	Zekeriya’daki önbildiriler birkaç dizi şeklinde, açıkladıları 	olayların tarihsel düzenine göre sona doğru ilerler. Ondan sonra 	tekrar başa dönerek yeniden aynı dönemlerden geçip farklı 	olaylar ele alarak tekrar sona doğru ilerler. Örneğin 10. bölüm 	bizi Mesih’in ikinci gelişi sonrasına kadar götürmüştü. 11. 	bölüm ise bizi tekrar Mesih’in ilk gelişi zamanına getiriyor.

	 	Bu bölüm çok ilginç ve önemli bir metindir. Burada, insanlığın 	gerçek yüzünü gösteren çok üzücü ve somut bir olay önceden 	bildirilir. Bu olay, İsa’nın öğrencilerinden birisi tarafından 	ihanete uğraması, ele verilmesidir. Tanrı’nın iyiliğine 	karşın insanın nankörlüğü hayret verici bir şeydir. İnsan 	kendisini Yaratan’a ihanet edebilir mi? Ne yazık ki eder!

	 	Bölümün yorumunu belirleyen anahtar ayetler 12 ve 13’tür, 	çünkü Matta 26:14-15 ve 27:1-10 bu ayetleri aktarırken nasıl 	gerçekleştiklerini de açıkça belirtir. Bu metinlerde, İsa’nın 	öğrencisi Yahuda İskariyot’un, efendisini otuz gümüş paraya 	ele verdiğini okuyoruz. Daha sonra, İsa’nın mahkûm edildiğini 	görünce Yahuda pişman olmuş, parayı tapınağın içine 	fırlatarak intihar etmiştir. Başkâhinler ise iade edilen otuz 	gümüş parayla Çömlekçi Tarlası’nı satın almışlardır.

	 	Böylece, bu bölümde bildirilen olayların İsa’nın görevi 	sırasında gerçekleştiğini anlıyoruz. Bu bölüm, İsa Mesih’in 	yaşamına fazlasıyla ışık tutuyor. Açıklanan olayda, O’nun 	yeryüzünde yaşarken neler hissettiğini görmemiz bile mümkündür. 	Tanrı’nın Sözü gelecekteki olacakları şaşılacak bir 	kesinlikle önceden bildirir.

	 	Bölümde iki farklı “çoban” görülür: 	“İyi Çoban” 	olan Mesih (11:4-14) ve “Akılsız 	Çoban” olan 	Mesih Karşıtı (11:15-17). İlk önce İsrail’in başına 	gelecek olan korkunç bir yıkım bildirilir.

	 	11:1-3 Tapınak sedir ağaçlarından 	yapılmıştı. Sedir ağaçları, ulusun büyüklerini, çam 	ağaçları ise sıradan halkı simgeliyor olabilir.

	 	Ancak daha önemli olan gerçek şudur: İsrail, kesilen bir orman 	gibi olacaktır. Yüzyıllar boyunca gelişip serpilen bir orman, 	bir günde boşu boşuna kesilirse, ne büyük ve gereksiz bir yıkım 	olur! İşte Rab’bin halkının yargıya uğraması böyle ağır 	bir olaydır!





a) İYİ ÇOBAN sürü tarafından 	reddedilecek (11:4-14)


	 	Bu ayetlerde, 11:1-3’te bildirilen yıkımın asıl nedeni 	açıklanır: İsrail halkı, kendilerini kurtarmaya gelen 	Kral-Çoban’ı (Mesih’i) reddedeceklerdir. Bu ayetlerde, oldukça 	ilginç ve simgesel bir dille, İsa Mesih’in “İsrail’in 	kaybolmuş koyunlarını” nasıl gütmeye çalışacağı, 	fakat onlar tarafından nasıl reddedileceği ve İsrail’in 	sonraki perişan durumu gözler önüne serilir.

	 	Rabbimiz’in “İyi Çoban” olduğu gerçeğini Kutsal 	Yazılar’ın birçok metninde görüruz.59 	Elbette “Rab çobanımız” demek, O’nun halkı “Rab’bin 	Sürüsü”dür demektir (bkz. Yer.13:17; Luka 12:32). Koyunun 	özellikleri şunlardır: Bağımlıdır, çobansız yapamaz. 	Sürüden uzaklaşıp kolayca kaybolur, kendi başına yol bulamaz. 	Kendini koruyamayan bir hayvan, savunmasızdır. İşte bu durumda 	çobanın görevi bellidir: Koyunları beslemek, gütmek, korumak, 	yola getirmek, onların yaralarını sarmak, sürülmüş olanları 	geri getirmek…

	 	Zekeriya 9:16 ve 10:2-3, 8’de Rab’bi, İsrail sürüsünün 	gerçek Çoban’ı olarak görmüştük. Ayrıca 	Rab’bin sürüsüne bakmayan değersiz “çobanları” da 	gördük. İşte 11’inci bölümde bu gerçek çok daha ayrıntılı 	bir şekilde işleniyor.





Sürünün durumu: “Kesime 	ayrılmış”


	 	11:4 Rab Zekeriya’ya seslenir, simgesel 	bir rol üstlenmesini söyler: Kesime ayrılmış sürüyü sen 	güt. Yani peygamber, çoban görevini yaparak İsrail’in 	gerçek Çoban’ı olan Rab’bi (Mesih) temsil edecektir. Bunu 8. 	ve 10. ayetlerde açıkça görebiliriz. Örneğin, bu ayetlerde 	“uluslarla yapmış olduğum antlaşma” diye konuşan 	kişinin, Rab’bin kendisi olduğu anlaşılır (11:10). Bu 	şekilde, Tanrı onlara kendisinin neler yapacağıyla ilgili görsel 	bir ders vermek ister. Zekeriya Rab’be “Tanrım” 	diyerek, O’nunla yakın kişisel ilişkisini dile getirmektedir.

	 	Sürünün durumu tek bir deyişle özetlenir: 	Kesime ayrılmış. Yani 	halk için artık hiçbir çare kalmamıştır. Roma 	İmparatorluğu’nun kılıcıyla kıyıma uğrayacaklardır. 	Acaba, bu üzücü duruma neler yol açmıştı?

	 	11:5-6 Bu ayetlerde Rab halkının üzücü 	durumunu peygambere bildirir. Yaklaşık olarak, İ.Ö. 100 	yıllarında İsrail’de güvenilmez önderler türemeye başladı. 	Bu ikiyüzlü önderler sürünün ruhsal ihtiyaçlarına 	bakacaklarına kendi bencil çıkarlarının peşine düştüler. 	16. ayet böyle bir çobanı tanımlarken şu sözleri kullanıyor: 	“Yitiklere bakmayacak, dağılmışları aramayacak, yaralıları 	iyileştirmeyecek, sağlamları beslemeyecek. Ancak semiz koyunların 	etini yiyecek, tırnaklarını koparacak.”

	 	Sürüyü satın alanlar deyişi İsrail’i sömüren 	ulusları kasteder. Koyunları satanlar ise İsrail’in 	ikiyüzlü önderleri, yani kendi sürülerine acımayan 	çobanlarıdır. İşin ilginç yanı, bu önderler 	dindar olacak, bir yandan “Tanrı’ya övgüler olsun!” 	derken diğer yandan kötü işlerini yapacaklardı!

	 	Rab onları artık kurtarmayacaktır, çünkü O’nu kabul 	etmeyecek ve istemeyeceklerdir. Bu yüzden, Rab onları kendi 	arzularına teslim edecek ve terk edecektir. Durumun ne denli 	ciddileştiği açıktır: Önce diğer uluslar halka acımayacak, 	daha sonra kendi önderleri onlara zulmedecek, en sonunda Rab’bin 	kendisi onları terk edecektir.

	 	Herkesi kendi… kralının eline teslim edeceğim sözü şu 	anlama gelebilir: Öyle bir gün gelecekti ki İsa’yı çarmıha 	gerdirtmek isteyen başkâhinler, Romalı vali Pilatus’a 	“Sezar’dan başka kralımız yok!” diye karşılık 	vereceklerdi (Yu.19:15). Ülkeyi ezeceker deyişi de, İ.S. 	70 yılında Romalılar’ın Yahudiler’i korkunç bir yıkımla 	yok edip dağıtmaları ve Yeruşalim’i yerle bir etmeleri 	kastedilir.

	 	Bizim için burada önemli bir ders var: İnat edip Rab’bi 	dinlemeyen bir kişi, en sonunda Rab’den şu sözleri işitir: 	Artık durum şifa bulmaz derecede kritikleşti, halkımı ağır 	bir şekilde cezalandırmaktan başka çare yok. Böyle duruma düşen 	bir kişi kendi arzularına bırakılır. Tanrı’nın yönetim 	yolunun bu ilkesi, Romalılar 1:18-32’de net bir şekilde 	açıklanmaktadır. Bu metinde Rab’bin onları üç kez nasıl 	kendi arzularına “teslim ettiği” anlatılmıştır 	(Rom.1:24, 26, 28).





İyi Çoban ve Sürü (Simgesel 	olay)


	 	11:7-9 Bu ayetlerde Zekeriya, yani İyi 	Çoban, Rab’bin bu isteği üzerine sürüyü gütmeye çalışır, 	ama reddedilir.

	 	Sıkıntı çekenler sözü aynı bölümde iki kez geçer 	(11:7, 11). Mazlum, yoksul veya ‘baskı altında tutulan’ 	(İbranice: “aniy”) anlamına gelen bu sözcük, gelecek 	kralı tanımlamak için “alçakgönüllü” olarak 	çevirilmiştir (9:9). Kutsal Kitap’ın birçok yerinde geçen60 	bu sıkıntı çekenler deyişi, sağ kalan bir “azınlığı” 	yani Rab’be sadık, küçük bir “kalıntı”yı temsil 	eder. Yalnız bu kişiler Çoban’a uydular. O da sürünün bu 	mazlumlarını özel bir şekilde güderek kayırdı. Böylelerini, 	“Ne mutlu ruhta yoksul olanlara! Göklerin Egemenliği 	onlarındır… Ne mutlu yumuşak huylu olanlara! Çünkü onlar 	yeryüzünü miras alacaklar” diyerek teşvik etti (Mat.5:2, 	4).

	 	Çoban bütün sürüyü güdecekti, ama emeğinin ürünü bu 	mazlumlar olacaktı. Seçilmiş olanlar uğruna her şeye 	katlanacaktı. Yalnızca böyleleri Rab’bin sözünü anlayacak, 	diğerleri ise fırsatı kaçıracaktı. Bu sözler İsa’nın 	yaşamında aynen yerine geldi. Yahudiler’den ancak küçük bir 	sürü İsa’ya iman etti: Petrus ve diğer elçiler gibi… 	Rom.11:5-7 şöyle der: “Tanrı’nın lütfuyla seçilmiş 	küçük bir topluluk (kalıntı) vardır… İsrail aradığına 	kavuşamadı, seçilmiş olanlar ise kavuştular. Geriye kalanların 	da yürekleri nasırlaştırıldı.”

	 	Çoban eline Lütüf ve Birlik adlı iki 	değnek aldı. İsa Mesih bunlarla İsrail’in kaybolmuş 	koyunlarını gütmeye çalıştı. Ancak halkın çoğunluğu O’nu 	kabul etmedi. Acaba siz İyi Çoban’ın lütfunu kabul 	ettiniz mi? Siz İyi Çoban’ın sürüsüne katıldınız mı? 	Onlarla birlikte misiniz?

	 	Çoban “bir ayda,” yani İsa’nın sürüyü kurtarmaya 	çalıştığı kısa dönemde, üç çobanı başından 	savdı (11:8). Bunların kimliğini kesinlikle bilemeyiz, ama 	bireyler yerine İsa’nın günlerindeki 1) sivil önderlerin 2) 	kâhinlerin ve 3) Yasa uzmanlarının; ya da 1) Ferisiler’in, 2) 	Sadukiler’in ve 3) Hirodes yanlılarının tümünü temsil 	ediyor olabilir.

	 	Sürü O’nu reddedecek, hatta O’ndan tiksinecektir. İsa 	bunun nedenini şöyle açıkladı “Dünya… benden nefret 	ediyor. Çünkü yaptıklarının kötü olduğuna tanıklık 	ediyorum” (Yu.7:7). Buna karşılık, Çoban da sürüden 	bıkıp usandığını dile getirir. Rab’bin bu bıkkınlığı 	önceki peygamberlerin sözlerinde de görülür (bkz. Yşa.1:13-14). 	En sonunda, Rab’bin sınırsız sabrı bile taşacak ve sürüyü 	kendi haline bırakmak zorunda kalacaktır. İsa, halkına şöyle 	seslendi:

	 	Ey Yeruşalim... kaç kez senin çocuklarını öylece toplamak 	istedim, ama siz istemediniz. İşte, eviniz ıssız bırakılacak! 	(Mat.23:37-38).

	 	Bu korkunç sözler, İ.S. 70’te yerine geldi. Ölen öldü, 	kesilen kesildi, hatta kentin kuşatılması sırasında, 	insanlar açlıktan birbirinin etini bile yediler

	 	11:10-11 Çobanın sürüyü güttüğü 	değneklerin simgesel anlamları 11:10-11 ve 11:14’te açıklanır. 	Bu ayetlerde birinci değnek (“Lütuf”) kırılır. 	Uluslarla yapılan antlaşma sayesinde, diğer uluslar 	ve hatta kır hayvanları bile İsrail’e saldırmıyordu (bkz. 	Hoş.2:18-20). Tabii ki bu antlaşmanın bozulması çok kötü 	sonuçlar doğuracaktı. Rab artık onları diğer uluslardan 	korumayacaktı. İsa’nın çarmıha gerilmesinden sonra bu 	önbildiri yerine gelmeye başladı ve Yeruşalim’in yıkılışıyla 	tamamen gerçekleşti.

	 	Sürünün ezilenleri Çoban’ı gözlüyorlar, ve olayı 	anlayarak üzülüyorlardı!

	 	11:12-13 Çoban sürüden ücretini (veya 	tazminatını) ödemelerini ister. İstenen ücret aslında gerçek 	“ürün”dür. Rab İsa Mesih, halkı için yaptıklarının 	karşılığında sadece tövbeye yaraşır ürünler vermelerini 	istiyordu. Bunu bağ kiracıları benzetmesiyle açıkça dile 	getirdi: Nitekim Baba Tanrı, “üründen 	kendisine düşeni almaları için” önce kölelerini 	(peygamberleri) sonra da biricik oğlunu (Mesih’i) gönderdi 	(Mat.21:33-37). Ne var ki kiracılar (İsrailliler), hem 	peygamberleri hem de Mesih’i öldürdüler.

	 	Uygun görürseniz… deyişi, Rab’bin irademizi hiçbir 	zaman zorlamadığını gösteriyor. Önümüze yaşam ve ölümü 	koymakta ve bizi yaşamı seçmeye çağırmaktadır: “Önünüze 	yaşamla ölümü, kutsamayla laneti koyduğuma bugün yeri göğü 	size karşı tanık gösteriyorum. Yaşamı seçin ki, siz de 	çocuklarınız da yaşayasınız” (Yas.30:19). O’nun 	lütfuyla yaşamı ve bereketi seçebilir, “ya da boş 	verip” İyi Çoban’ı reddederek kendimizi ölüm ve lanete 	mahkûm edebiliriz.

	 	İsrail halkı, İyi Çoban’ın sevgisine karşılık ölü bir 	köleye biçilen bedeli verdiler (Çık.21:32). Bunu nasıl 	yaptılar? Halkın önderleri, İsa’yı ele vermeyi teklif eden 	Yahuda İskariyot’a otuz gümüş tartıp verdiler (Mat.26:15). Bu 	alışverişi yapan her iki taraf için de akıl almaz bir olaydı: 	İsrail’in ruhsal önderleri masum bir kişiyi soğukkanlı bir 	şekilde öldürtmeyi tasarladılar! Öte yandan, üç yıl boyunca 	İsa’yla yaşamış olan Yahuda dünyanın tek kusursuz insanına 	ihanet etti.

	 	13. ayette çeviriden dolayı zor görülen ama önemli bir gerçek 	yatıyor: Rab bana, “Çömlekçiye at” dedi. Böylece bana 	biçtikleri yüksek değerin karşılığı olan otuz gümüşü 	alıp RAB’bin Tapınağı’ndaki çömlekçiye attım” (11:13). 	Eski çeviride görüldüğü gibi61 	“bana biçtikleri” ifadesi öz metinde muhtemelen 	peygambere değil RAB’be aittir! Yani İyi Çoban’a 30 gümüş 	karşılığında ihanet edenler aslında Tanrı’ya aynı değeri 	biçiyorlardı: Bana değer biçtikleri... otuz gümüş. 	Rab’be biçtikleri değere bakın! Tanrı’ya ne büyük bir 	hakaret! Acaba biz Rab’be ne kadar değer biçiyoruz? Yaşam 	biçimimiz Rab’be ne kadar değer verdiğimizin göstergesidir

	 	Zekeriya parayı tapınaktaki çömlekçiye attı ve böylece onun 	değersizliğini gösterdi. Yahuda İskariyot bu simgeyi 	gerçekleştirerek Mesih’i 30 gümüşe ele verdi (Mat.27:3-10)! 	Daha sonra pişman olup parayı geri vermek istedi: “Otuz 	gümüşü başkâhinlere ve ileri gelenlere geri götürdü. ‘Ben 	suçsuz birini ele vermekle günah işledim’ dedi” 	(Mat.27:3-4). Onlar kabul etmeyince “Yahuda paraları tapınağın 	içine fırlatarak oradan ayrıldı, gidip kendini astı.” 	Başkâhinler bu parayla çömlekçinin tarlasını satın aldılar 	ve adı “Kan Tarlası” oldu (Mat.27:5-8). Ne yazık ki 	Yahuda’nın pişmanlığında gerçek tövbe niteliği yoktu. Öbür 	öğrenciler gibi o Mesih tarafından “yıkanmamıştı” 	ve Mesih’in söylediği gibi “Yıkamazsam yanımda yerin 	olmaz... Sizler temizsiniz, ama hepiniz değil” (Yu.13:8, 10).

	 	Bu olayın ayrıntısı Zekeriya’da açıklanmıyor. Çömlekçi 	Tarlası’nın satın alınması yalnızca Matta’da 	aktarılmıştır. Ancak Yeremya peygamberin yazılarında bir 	çömlekçi ve bir tarla ile ilgili birkaç bölüm vardır 	(Yer.18:1-7; 19:1-13; 32:5-25). Elçi Matta, büyük olasılıkla 	Yeremya’nın ve Zekeriya’nın sözlerini bir araya 	getirmektedir, çünkü Zekeriya’nın bu peygamberliğini 	Yeremya’ya atfeder. Yani ikisini sadece “Yeremya peygamber 	aracılığıyla bildirilen söz” olarak açıklar 	(Mat.27:9-10). Bazen iki peygamberin sözleri, daha önemli olana 	atfedilir, ve yalnızca onun adı verilir.62

	 	Bu olayın önemi, insanın Yaratıcısı’nı reddedip ihanet 	edebilmesinde yatmaktadır. İnsanın yüreği gerçekten de “her 	şeyden daha aldatıcı, iyileşmez” (Yer.17:9). Ayrıca 	Yahuda’dan ibret alırsak, şu gerçeği görürüz: “Her 	türlü kötülüğün bir kökü para sevgisidir. Kimileri zengin 	olma hevesiyle imandan saptılar, kendi kendilerine çok acı 	çektirdiler” (1Ti.6:10). Yahuda’nın İsa’yla herhangi 	bir davası yoktu, anlaşılan sadece para sevgisi yüzünden İsa’yı 	ele verdi.

	 	11:14 Çoban son olarak öteki değneği 	(“Birlik”) kırar ve böylece İsrail’deki kardeşlik, 	ve beraberlik ortadan kalkar. İsrail’i bir arada tutan, sadece 	Rab’bin sağladığı ruhsal birlikti. Ancak Rab onları terk 	edince aralarında kavga etmeye başladılar. Bu ayet, 6. ve 9. 	ayetlerdeki uyarıları daha da netleştirmektedir. Bu ayetlerde 	Rab, “Herkesi kendi komşusunun ve kralının eline teslim 	edeceğim” (11:6) ve “geri kalanlar da birbirinin 	etini yesin!” (11:9) diye bildirmişti. Şimdi bu durumun 	bütün kardeşlik bağlarının çözülmesiyle gerçekleşeceğini 	görüyoruz.

	 	Mesih’i çarmıha geren İsrail ulusu, oldukça kısa bir zaman 	içerisinde kendi bünyesinde parçalandı. Halkın birbirine düşman 	olan kesimlere bölünmesi İ.S 40-70 yıllarına damgasını vuran 	belirgin bir özellikti.63 	Dışardan gelen düşmanlardan çok, bu çekişmeler ve kan 	davaları İsrail’in çöküşüne yol açtı. En sonunda Roma 	İmparatorluğu’nun orduları gelip 70. yılda kenti yerle bir 	etti.

	 	Bu muhteşem peygamberliği şöyle özetleyebiliriz:

	 	1)	Yeruşalim yıkılmadan önce Mesih olan 	RAB’bin kendisi İsrail’in Çoban’ı olarak görünecekti.

	 	2)	Sürünün yalnızca zayıf ve baskı altında ezilenleri O’nu 	dinleyecek ve kabul edecekti.

	 	3)	İyi Çoban’a, ölü bir köleye verilen 	değer (30 gümüş para) biçilecekti.

	 	4)	İsrail halkı, diğer ulusların (Roma’nın) eline, ve kendi 	aralarında çekişmeye teslim edilecekti.

	 	Bildiğimiz gibi bütün bu sözler gerçekleşti. Hepsi de 	peygamberliklerde belirtildiği gibi İsrail’in başına geldi.





b) “DEĞERSİZ ÇOBAN” çıkıp 	yargılanacak (11:15-17)


	 	11:15 İkinci defa Zekeriya simgesel bir çoban rolünü 	üstlenmeye çağrılır, ama bu kez kendini akılsız bir çoban 	gibi donatmalıdır. İyi Çoban reddedildikten sonra, onun 	yerine kötü ve vicdansız birisi gelecektir. “Kaybolanı 	arayıp kurtarmak için” gelen İsa Mesih şöyle konuştu: 	“Hırsız ancak çalıp öldürmek ve yok etmek için 	gelir. Bense insanlar yaşama, bol yaşama sahip olsunlar diye 	geldim. Ben iyi çobanım. İyi çoban koyunları uğruna canını 	verir” (Luk.19:10; Yu.10:10-11). İsrail İyi Çoban’ı 	reddetti, ve bunun sonucunda acımasız bir çobanın eline teslim 	edilecekti.

	 	11:16-17 Rab’bin kendisi bu çobanı 	atayacak, tıpkı daha önce Babil, Med-Pers, Asur ve Grek 	krallarını İsrail’i terbiye etmek için atadığı gibi 	görevlendirecektir (örneğin bkz. Hab.1:5-11). İsrail de onun 	peşinden gidecektir.

	 	Bu çobanın acımasızlığı ve gaddarlığı çarpıcı bir 	şekilde açıklanır – önce yapmayacakları, sonra yapacakları 	açısından:

	 		 		 		 			 				 				1) Yitiklere bakmayacak, dağılmışları aramayacak, 				yaralıları iyileştirmeyecek, sağlamları beslemeyecek.

			 			 				 				2)	Semiz koyunların etini yiyecek.

tırnaklarını 				koparacak, sürüyü terk edece.



	 	 	Kimdir bu akılsız ve kötü çoban? Bazı yorumcular Kral 	Hirodes’e, bazıları ise İsrail’in tüm kötü önderlerine, 	bazıları da Roma imparatoruna işaret eder. Nitekim, yukarıda 	açıkladığımız gibi İsrailliler Sezar’ı seçmişlerdir 	(bkz. 11:6). Ancak burada bildirilen çoban, aslında dünyanın 	sonunda ortaya çıkacak olan ve Mesih Karşıtı denen yasa tanımaz 	adam olacaktır (bkz. Dan.11:36-39; Yu.5:43; 2Se.2:3-10; 1Yu.2:18; 	Va.13:1-8). Yani gerçek İyi Çoban yalnızca Mesih olduğu gibi, 	kötü çobanların en kötüsü de Mesih Karşıtı olacaktır. 	İsa’nın ikinci gelişinden önce ortaya çıkacak bu dünya 	önderi, bütün ulusları ve özellikle İsrail’i kandırıp 	peşinden sürükleyecektir. İsrail’in güvenliğini garanti eden 	yedi yıllık bir barış antlaşması yapacak, ama sonra sözünü 	tutmayıp onlara karşı gelecektir (bkz. Dan.9:27; 2Se.2:4).

	 	Ne var ki, bu korkunç önderin sonu kesinlikle yıkım ve ölüm 	olacaktır. Sürüyü terk eden değersiz çobanın vay haline! 	Rab Mesih onu, bütün gücünü ve onu izleyen herkesi bizzat 	yok edecektir:

	 	Rab İsa ağzının soluğuyla öldürecek, 	gelişinin görkemiyle yok edecek. Yasa tanımaz adam,. her türlü 	mucizede, yanıltıcı belirtilerle harikalarda ve mahvolanları 	aldatan her türlü kötülükte sergilenen Şeytan’ın 	etkinliğiyle gelecek. Mahvolanlar, gerçeği sevmeye ve böylece 	kurtulmaya yanaşmadıklarından mahvoluyorlar. İşte bu nedenle 	Tanrı, yalana kanmaları için onların üzerine yanıltıcı bir 	güç gönderiyor. Öyle ki, gerçeğe inanmamış ve kötülükten 	hoşlanların hepsi yargılansın. (2Se.2:9-12)





B) Mesih’in ikinci gelişi ve 	kabul edilmesi (bölüm 12-14)


	 	Zek.12-14 bölümleri, kitapçığın son kısmını ve ikinci “yük” 	(12:1) bildirisini oluşturur. Bu üç bölümde, özellikle Rab’bin 	ikinci gelişiyle ilgili olaylar çok net bir dille açıklanır. 	İsrail’in en büyük sıkıntıları ve gerçek ulusal kurtuluşu 	bu olaylar sırasında gerçekleşecektir. Ancak bu olaylar, yalnız 	İsrail’i değil bütün yaratılışı etkiliyecektir: “Yaratılış 	amaçsızlığa teslim edildi. Bu da yaratılışın isteğiyle 	değil, onu amaçsızlığa teslim eden Tanrı'nın isteğiyle oldu. 	Çünkü yaratılışın, yozlaşmaya köle olmaktan kurtarılıp 	Tanrı çocuklarının yüce özgürlüğüne kavuşturulması umudu 	vardı. Bütün yaratılışın şu ana dek birlikte inleyip doğum 	ağrısı çektiğini biliyoruz. 	Yalnız 	yaratılış değil, biz de -evet Ruh'un turfandasına sahip olan 	bizler de- evlatlığa alınmayı, yani bedenlerimizin kurtulmasını 	özlemle bekleyerek içimizden 	inliyoruz” (Rom.8:21-23). Bizler Kutsal Ruh’un 	yardımıyla umudumuzu tümüyle İsa Mesih’in görünmesiyle bize 	sağlanacak olan lütfa bağlamalıyız.

	 	12:3’te o gün diye geçen Rab’bin Günü, Eski Antlaşma 	peygamberlik sözlerinde çok önemli bir deyiştir. Rab’bin, 	İsrail’i ve ulusları yargılayacağı, bin yıllık egemenliğini 	kuracağı ve dünya tarihini sona erdireceği dönem anlamına 	gelir (örneğin bkz. Yoe.1:15; 2:1-2; 3:1-21; Ova.15-21). Bu deyiş, 	Zekeriya 12-14 bölümlerinde 18 kez bulunur.64 	Önceden bildirilen bu olayların birçoğu, gelecek dönemde 	gerçekleşecektir.

	 	Kitapçığın son üç bölümü özellikle iki olayla ilgilidir: 	1) Yeruşalim’in uluslar tarafından son kez kuşatılması 	ve 2) Mesih’in, İsrail’in düşmanlarını yok edip kendi 	egemenliğini kurmak için dönüşü.

	 	Dünyamız hâlâ İblis’in karanlık yönetimi altında 	kıvranmaktadır. Karanlığın egemenliği hâlâ devam etmektedir. 	Efendimiz İsa, üzerine yürüyen başkâhinlere “bu saat 	sizindir, karanlığın egemen olduğu saattir” demiştir 	(Luk.22:53). Elçi Pavlus da, “ulusların gözlerini açmak ve 	onları karanlıktan ışığa, Şeytan’ın hükümranlığından 	Tanrı’ya döndürmek için” görevlendirildiğini 	söylemiştir (Elç.26:18). Rab’bin büyük günü, karanlığın 	bütün yoğunluğuna rağmen kesinlikle gelecektir. Mesih’in 	egemenliğinin gelişine hiçbir şey engel olamayacak ve bu 	egemenliğin sonu asla gelmeyecektir. Ne var ki Rab, vaadini yerine 	getirmekte gecikmediği halde sabrından ötürü beklemektedir. 	Çünkü kimsenin mahvolmasını istememektedir:

	 	Dünyanın son günlerinde kendi tutkularının 	ardından giden alaycı kişiler 	türeyecek. Bunlar, “Rab’bin 	gelişiyle ilgili vaat ne oldu?”…diyerek alay edecekler.

	 	Sevgili kardeşlerim, şunu unutmayın ki, 	Rab’bin gözünde bir gün bin yıl ve bin yıl bir gün gibidir. 	Bazılarının düşündüğü gibi Rab 	vaadini yerine getirmekte gecikmez; ama size karşı sabrediyor. 	Çünkü kimsenin mahvolmasını 	istemiyor, herkesin tövbeye gelmesini istiyor. Ama Rab’bin 	günü hırsız gibi gelecek. 	(2Pe.3:3-10)

	 	Bu metinler, son günlerde yaşayan bizler için son derece ilginç 	ve anlamlı olmalıdır. Çünkü bu olayların yerine gelmesi 	oldukça yakın görünmektedir. Rab’bin gelişi her zaman 	yakındı, ama artık çok daha yakın olabilir.





1) Yeruşalim’in kuşatılması 	ve kurtuluşu (12:1-9)


	 	12:1 Rab (Yahve), Zekeriya’nın son 	bildirisine başlarken, kendini her şeyin Yaratıcı’sı olarak 	tanıtır. Bu tanıtımı yaparken üç unvan kullanır:

	 	- Gökleri geren,

	 	­ Yeryüzünün temelini atan,

	 	- İnsanın içindeki 	ruha biçim veren

	 	Bu deyişler, bizi Yaratılış kitapçığına kadar götürür: 	“Başlangıçta Tanrı göğü ve yeri yarattı” 	(Yar.1:1). Bu yaratılışın doruk noktası, kendi suretinde 	yarattığı insandı: “RAB Tanrı Adem’i topraktan yarattı 	ve burnuna yaşam soluğunu üfledi. Böylece Adem yaşayan varlık 	oldu” (Yar.2:7). İlk günahın dünyaya girmesiyle, göklerle 	yeryüzü arasına ayrılık girdi. Kutsal Yazılar bunların 	(göklerdeki Tanrı ve yeryüzündeki insan) arasındaki düşmanlığın 	korkunç tarihi ve Tanrı’nın dünyayı kendisiyle barıştırmak 	için yaptıklarının öyküsüdür. Yaratılış ile başlayan bu 	öykü, Zekeriya peygamberin dile getirdiği son günlere ilişkin 	olaylarla noktalanacaktır.

	 	Mesih İsa, gökten gelen ikinci Adem olarak ölümden dirildi ve 	“yaşam veren ruh oldu” (1Ko.15:45-47). Kendisi her şeyin 	yaratıcısı olarak hiç zorlanmadan, bu bölümlerde yazılan 	olayların tümünü gerçekleştirecek güçtedir!

	 	12:2-3 Yeruşalim sorunu dünya tarihinin 	odak noktası ve bütün ulusların baş belası olacaktır. Rab 	Yeruşalim’i, “bütün halkları sersemleten bir kâse 	yapacak,” bütün ulusları oraya toplayıp onlarla 	hesaplaşacaktır. Ne ilginçtir ki, bu günlerde dünyanın gözleri 	Ortadoğu sorunu üzerinden ayrılmıyor. Büyük İskender efsanevi 	düğümü bir kılıç darbesiyle nasıl çözdüyse, Rab İsa da 	bir türlü çözülemeyen bu düğümü “ağzının soluğuyla” 	çözecektir (2Se.2:8).

	 	 Yeruşalim, yeryüzünün bütün ulusları” tarafından 	kuşatılacak ve dünyanın son savaşı İsrail ile diğer uluslar 	arasında olacaktır. Her ne kadar “Dünyanın kralları saf 	bağlıyor, hükümdarlar birleşiyor, Rab’be ve meshettiği krala 	karşı…” sözü İsa Mesih’in çarmıha gerilişi ile 	ilgili olaylarda kısmen gerçekleşmişse de (Elç.4:25-28), bu 	kuşatma günlerinde tamamen yerine gelmiş olacaktır (Mez.2:2). Bu 	saldırıyı kışkırtacak olan Şeytan’ın kendisidir:

	 	Bundan sonra ejderhanın (Şeytan) ağzından, canavarın (Mesih 	Karşıtı) ağzından ve sahte peygamberin ağzından kurbağaya 	benzer üç kötü ruhun çıktığını gördüm. Bunlar doğaüstü 	belirtiler gerçekleştiren cinlerin ruhlarıdır. Her Şeye Gücü 	Yeten Tanrı'nın büyük gününde olacak savaş için bütün 	dünyanın krallarını toplamaya gidiyorlar.

	(Va.16:13-14).

	 	Mesih Karşıtı’nın önderliğinde birleşen devletler, İsrail’e 	karşı gelecek ve neredeyse yok etmeyi başaracaklardır 	(Zek.13:8 -14:2).

	 	Ancak sonuçta, güçleri bu ağır 	taşı kaldırmaya yetmeyecek. Hatta 	onu kaldırmaya yeltenen herkes ağır 	yaralanacaktır. Çünkü Yeruşalim’i 	ve İsrail’i seçmiş olan Rab’bin kendisidir.

	 	12:4-9 Rab, İsrail’e tarihin en büyük 	zaferini kazandırarak düşmanlarını yok edecektir. Ulusların 	bütün askeri gücünü simgeleyen her atı dehşete düşürecek, 	her atlıyı çılgına döndüreceğim diyen Rab, İsrailliler’i 	güçlendirecektir. Bu yıkımlar (delilik, körlük, şaşkınlık, 	vb.) daha önce İsrail’i cezalandırmak için kullanılmıştır 	(Yar.28:28), ama şimdi O’nun düşmanlarına adaletle 	uygulanacaktır.

	 	O gün halk yalnızca Rab’de güç bulacaktır (12:5). Rab 	önce zayıf ve korunmasız olanları, çadırlarda oturan Yahuda 	halkını kurtaracak, böylece kimsenin insanla övünmesine 	izin vermeyecektir. Rab’bin bu ilkesini Kutsal Kitap’ın birçok 	metninde görmek mümkündür: Kurtuluş sadece ve sadece Rab’den 	gelir (bkz. Yun.2:9; Yer.9:23-24; 1Ko.1:29, 31; 2Ko.10:17).

	 	Rab Yeruşalim’de oturanları koruyacağını söyler. 	Mısır’dan çıktıktan sonra Rab’bin meleği halka çölde 	nasıl öncülük ettiyse, şimdi de onları yine aynı şekilde 	kollayacaktır. (bkz. Çık.14:19; 23:20; 32:34; 33:2, 14-15, 22). 	Bunu onları olağanüstü bir şekilde güçlendirerek yapacaktır: 	En güçsüz kişi Davut gibi, Davut soyu da Tanrı gibi 	kendilerine öncülük eden RAB’bin meleği gibi olacak.

	 	9. ayet Rab’bin ulusları nasıl yargılamaya başlayacağını 	açık bir dille ortaya koyar. Daha önce Yoel peygamber 	aracılığıyla bu olayı bildirmiştir:

	 	O günler Yahuda ve Yeruşalim halkını

Sürgünden geri 	getirdiğimde,

Bütün ulusları toplayıp

Yehoşafat 	Vadisi'ne indireceğim.

Mirasım olan İsrail halkını

Uluslar 	arasına dağıttıkları ve ülkemi bölüştükleri için

Onları 	orada yargılayacağım. (Yoe.3:1-2)

	 	Bu olay, “Yakup için sıkıntı dönemi” (Yer.30:7) 	denen dönemin sonunda gerçekleşecektir. İsa Mesih bu gelişmeyi 	şöyle açıklamıştır: “O günlerde öyle korkunç bir 	sıkıntı olacak ki, dünyanın başlangıcından bu yana böylesi 	olmamış, bundan sonra da olmayacaktır. O günler kısaltılmamış 	olsaydı, hiç kimse kurtulamazdı” (Mat.24:21-22). Musa 	İsrailoğulları’na, “Sıkıntıya düştüğünüzde ve 	bütün bu olaylar başınıza geldiğinde, sonunda Tanrınız 	RAB’be dönecek, O’nun sözüne kulak vereceksiniz” 	diyerek bu günleri bildirmiştir (Yas.4:30).





2) İsrail’in ulusal tövbesi ve 	gerçek, ruhsal kurtuluşu (12:10 - 13:6)


	 	İsrail’e büyük bir zafer kazandırılacaktır. Ancak onların 	düşmanları üzerindeki zaferden çok daha büyük bir zafer söz 	konusudur: Bu da Rab’bin onlar üzerinde kazanacağı ruhsal 	zaferdir!

	 	Burada bildirilen olaylar ne zaman gerçekleşecek? 12:10 Vahiy 1:7 	ile karşılaştırılırsa buradaki tövbe gününün Mesih’in 	ikinci gelişi ile gerçekleşeceği anlaşılmaktadır. O büyük 	gelişten önceki büyük sıkıntı günlerinden geçip hayatta 	kalan İsrailoğulları’ndan büyük bir bölümü gelen Rab’bi 	görünce O’na iman edecek. Kısa bir yargı süreci yaşanacak, 	dünya kötülükten arındırılacak ve Tanrı’nın Egemenliği 	bütün yeryüzü üzerine kurulacak. Anladığım kadarıyla bu 	ayetler (öncelikle İsrail’le ilgili bakış açısından) bu 	tövbe ve yargı sürecini açıklar.

	 	12:10 Bu büyük ayet, İncil’de iki kere 	aktarılır (Yu.19:37; Va.1:7). O gün, Rab İsrail halkı üzerine 	lütuf ve yakarış ruhunu dökecektir. Rab’be gerçek 	anlamda dönmelerini sağlayacak tek güç O’nun Ruhu’dur. 	Kutsal Ruh “lütuf Ruhu”dur (bkz. İbr.10:29). İsa 	Mesih aracılığıyla açıklanan Tanrı’nın lütfu çok 	büyüktür. Lütufkâr Ruh’a hakaret etmiş olan İsrail halkı o 	gün “günahın çoğaldığı yerde Tanrı’nın lütfu daha 	da çoğaldı” gerçeğini yaşayacak ve yas tutacaktır. Ama 	yalnız İsrail halkı değil, “yeryüzünün bütün halkları” 	da O’nun için dövüneceklerdir (Va.1:7).

	 	Rab İsa, kendisine yönelik başkaldırıya son vermek için 	gelecek ve geldiği zaman kendisini İsrail halkına tanıtacaktır. 	Halk bundan ötürü şaşkına dönecektir! Yusuf’u köleliğe 	satmış olan kardeşleri, onu Mısır’ın yöneticisi olarak 	tanıdıkları zaman nasıl şaşırdılarsa, İsa’yı gören halk 	da aynı şekilde şaşıracaktır (Yar.45:1-15). Pavlus Şam 	yolunda kendisine görünen Rab’bi gördüğü zaman nasıl 	şaşırdıysa, halk da aynı şekilde şaşkınlığa düşecektir 	(Elç.9:1-9). Yusuf kardeşlerine şöyle demişti: “Korkmayın… 	Siz bana kötülük düşündünüz, ama Tanrı bugün olduğu gibi 	birçok halkın yaşamını korumak için o kötülüğü iyiliğe 	çevirdi” (Yar.50:19-20). Gerçek bir İsrailli olan İsa 	Mesih de o gün İsrailliler’e buna benzer bir şekilde 	seslenecektir.

	 	Yeşaya peygamberin çok önceden ilettiği sözler, İsa’yı 	reddeden İsraillilerin, O’nun Mesih olduğunu kavradıkları 	zamanı tanımlamaktadır. Halk o zaman, “Biz O’nu saymadık” 	diye itiraf edeceklerdir.

	 	İnsanların yüz çevirdiği biri gibi hor görüldü,

Ona 	değer vermedik.

Aslında hastalıklarımızı o 	üstlendi,

Acılarımızı o yüklendi.

Bizse Tanrı 	tarafından cezalandırıldığını,

Vurulup ezildiğini 	sandık.

Oysa, bizim isyanlarımız yüzünden onun bedeni 	deşildi,

Bizim suçlarımız yüzünden o eziyet 	çekti.

Esenliğimiz için gerekli olan ceza ona verildi.

Bizler 	onun yaralarıyla şifa bulduk.

Hepimiz koyun gibi yoldan 	sapmıştık,

Her birimiz kendi yoluna döndü.

Yine de RAB 	hepimizin cezasını ona yükledi. 	(Yşa.53:3-6)

	 	Kimin bedeni delindi? Rab’bin kendisinin. Bu ayette konuşan 	Yahve’nin kendisidir: Bana, yani deştiklerine 	bakacaklar.

	 	O’nun bedenini delip O’na bakan kimlerdi? Romalı bir asker, 	İsa’nın böğrünü mızrakla delmişti (Yu.19:34). Çarmıhtaki 	İsa’yı körcesine izleyen Yahudiler suçluydu. Ne var ki, O’nun 	ikinci gelişine tanık olanlar da “bedenini deşmiş” 	olarak değerlendirilecektir (Va.1:7). Yeryüzünün tüm halkları, 	bütün insanlık, sen, ben, hepimiz Yaratıcımızıı katletmekten 	suçluyuz!

	 	Çarmıha gerilmiş Mesih’i tanımak, gerçek tövbeyle 	sonuçlanacaktır. Buna “çarmıh tövbesi” diyebiliriz. Bir 	insan, çarmıha gerilmiş olan İsa’ya kişisel Mesih’i ve 	Kurtarıcısı olarak imanla döndüğü zaman gerçekten tövbe 	etmiş olur. O zaman, Yeşaya’nın peygamberliğinin 53. bölümü 	o kişinin yaşamında gerçekleşir! Tövbe eden her kişi, bu 	metindeki gerçeklerin farkına varacaktır: Suçsuz olan Rab, suçlu 	olan benim günahlarım için çarmıha gerildi! O’nu çarmıha 	gerdiren aslında ben’im!

	 	Ya Rab, her ne 	çektinse,

Hepsi benim için;

Sen yüklendin elemle,

Günahımdı yükün.65

	 	Bunu anlayan İsrail halkının tümü yas tutacak. Bu yas dışsal 	ve yüzeysel olmayacak. Tersine biricik oğlu için yas tutan 	biri gibi yas tutacak, ilk oğlu için acı çeken biri gibi acı 	çekecekler. Derin bir keder hissederek yas tutacaklar, 	işledikleri suçun büyüklüğünü kavrayarak yürekten tövbe 	edecekler.

	 	12:11-14 Bu ayetler, ülkede tutulan yasın 	yoğunluğunu gözler önüne seriyor. Önemli olan şudur: Yalnız 	birkaç kişi veya bir azınlık değil, sağ kalan herkes yas 	tutacaktır. Yalnız büyük bir toplantı yapıp kalabalığın 	etkisi altında kalarak değil – bu kolaydır –ayrı ayrı 	yas tutacaklardır (12:14).



	 	13:1 O gün Davut soyunu ve Yeruşalim’de 	yaşayanları günahtan ve kirlilikten arındırmak için bir pınar 	açılacak. İsa’nın böğründen akan kan, iman eden bizler 	için arıtıcı bir su pınarı olmuştur. Mesih’in kanı, hem bu 	ayetlerde geçtiği gibi gelecekte tövbe edecek olan İsrailliler’i 	hem de şimdiden bütün uluslardan O’na iman eden hepimizi her 	günahtan arındırır (bkz. Va.1:5). Yaşadığımız çağda 	İsrailliler’den büyük bir bölümünün yüreği duygusuz 	kalacaktır, yalnız Pavlus gibi iman eden bir azınlık kurtulacak. 	Ancak Romalılar 11 ve başka bölümlerden anladığımız 	kadarıyla çağın sonundaki büyük sıkıntı döneminden sağ 	kalan İsrailliler’den bir bölümü Mesih’in ikinci gelişinde 	O’na dönüp iman edecek. “Sonunda bütün İsrail 	kurtulacak” vaadi bu büyük dönüşü dile getiriyor 	(Rom.11:12, 15, 25-26).

	 	İsa’ya imanla bakan körlerin gözleri açılır, bütün 	günahları bağışlanır. Bu ruhsal yıkanma, tövbe ve iman 	yoluyla gelir. Ne mutlu şu ezginin sözlerini yürekten 	söyleyebilen kişiye:

	 	Kanınla 	aklandım ben.

Kanındır hayat veren.

Kanınla ödedin 	sen,

benim günah pahamı.

Kardan beyaz yıkadın beni, 	bembeyaz.

Rab İsam, Tanrı’nın kurbanı.66

	 	Rab’bin sağladığı kurtuluşu kabul eden bir kişi, tertemiz 	bir vicdanla Tanrı’ya hizmet edebilir. Bundan hiç kuşkumuz 	olmamalıdır. Çünkü “sonsuz Ruh aracılığıyla kendini 	lekesiz olarak Tanrı’ya sunmuş olan Mesih’in kanının, diri 	Tanrı’ya kulluk edebilmeniz için vicdanınızı ölü işlerden 	temizleyeceği ne kadar daha kesindir!” (İbr.9:14).

	 	13:2-5 Bu ayetlerde içsel yıkanma konusunu 	geride bırakarak, toplumsal günahlardan arınma konusuna 	geçiyoruz.

	 	O gün, İsrail’in iki büyük toplumsal günahı olan 	putperestliğin ve sahte peygamberlerle kirli 	ruhların oldukça yaygın olacağı anlaşılmaktadır. 	İncil’de “sonraki zamanlarda” yoğunlaşacak olan 	“aldatıcı ruhlar ve cinlerin öğretileri” konusunda 	ciddi uyarılar vardır (1Ti.4:2). Bu sahte dinsellik, Mesih 	Karşıtı’nın ortaya çıktığı günlerde doruk noktasına 	erişecektir (bkz. 2Se.2:3-12; Va.13:1-6; 16:13-14).

	 	Ancak elçi Pavlus’un Yeşaya 59:20-21’den aktardığı şu 	sözler yerine gelince, bu günahlar artık son bulacaktır:

	 	Kurtarıcı, Siyon’dan gelecek, Yakup’un 	soyundan tanrısızlığı uzaklaştıracak.Onların günahlarını 	kaldıracağım zaman kendileriyle yapacağım antlaşma budur. 	(Rom.11:26-27)

	 	Rab bütün bu kötülükleri ülkeden uzaklaştıracaktır. 	Üzerlerine dökülen Kutsal Ruh, Tanrı’nın kutsallığı için 	öyle bir gayret getirecek ki, sahte bir peygamberin öz 	annesiyle babası bile onu öldürecekler. Sahte peygamberler 	suçlarını örtmeye çalışacaklar, peygamber olmadıklarını 	ileri sürecekler: Bir peygambere ait çuldan giysi giymeyecek, 	“peygamber değilim, çiftçiyim… hep tarlada çalıştım” 	diyecek.

	 	Bu ayetleri anlamak kolay değildir, çünkü sanki bu büyük 	arınmadan sonra hâlâ sahte peygamberler ortalıkta dolaşıyor 	olacak. Muhtemelen burada Yasa’dan alınan simgesel bir şekilde 	Yeni Antlaşma’da verilecek olan yeni ruh açıklanmaktadır. 	Kutsal Yasa’ya göre halkı putlara yönlendiren sahte 	peygamberler kesinlikle yaşatılmayacak (Yas.13:6-9).

	 	Yeremya 31:31-34’e göre Tanrı, İsrail ve Yahuda ile yapacağı 	yeni antlaşma uyarınca bu kutsal yasasını içlerine 	yerleştirecek, yüreklerine yazacaktır. Günah, putperestlikten ve 	sahtelikten yürekten nefret edecekler. Bu ayetler bu yeniliği 	anlatmaktadır. Tabii ki bu antlaşma yalnız gelecekte İsrail 	halkı ve Yahuda halkını ilgilendirmez, Mesih’e ait olan herkesi 	ilgilindirir! Bize verdiği Kutsal Ruh sayesinde Tanrı’nın ev 	halkı olan bizler de günahtan ve putperestlikten nefret ediyoruz.

	 	13:6 Bu ayet bazen Mesih’le ilgili olarak 	yorumlanmak istenir. Bu yoruma göre bağrındaki bu yaralar 	deyişi, İsa’nın yaraları anlamına gelir, ve dostlarımın 	evinde aldığım yaralar demek, İsa’nın İsrail evinde 	aldığı çarmıh yaraları demektir.

	 	Oysa, bu ayet büyük olasılıkla (önceki 	ayetlere uyarak) aynı sahte peygamberlerle ilgilidir. Buradaki 	“yaralar” da bu putperest tapınma törenlerinde kendi 	kendilerine çektirdikleri acıları temsil etmektedir. Örneğin, 	İlyas’ın zamanında Baal’ın 	peygamberleri “adetleri uyarınca, 	kılıç ve mızraklarla kanlarını akıtıncaya dek kendi 	kendilerini yaraladılar” (1Kr.18:28; 	ayrıca bkz. Yas.14:1; Yer.16:6). Sahte peygamberler bunları 	geçiştirmeye çalışacak, korkudan bunlar 	dostlarımın evinde aldığım yaralar diye 	yanıtlayacak.

	 	Rab, bu sahte inançlar yerine onlara kendi gerçek Ruh’unu 	verecektir. İsrail’e şöyle vaat etmiştir:

	 	Bana gelince, onlarla yapacağım antlaşma şudur: Üzerindeki 	Ruhum, ağzına koyduğum sözler

Şimdiden sonsuza dek senin, 	çocuklarının,

Torunlarının ağzından düşmeyecek. 	(Yşa.59:21)

	 	Böylece Rab İsa Mesih, İsrail’in en büyük sıkıntı 	döneminin ardından onlara görünecektir. İsrailliler’den iman 	eden büyük bir kitle O’nu tanıyacak ve tövbe edip yas 	tutacaklardır. Günahları bağışlanacak ve ülkeden her türlü 	günah uzaklaştırılacaktır.





3) Çoban vurulacak, koyunlar 	dağılacak (13:7-9)


	 	Bu ayetler bizi ilk önce Mesih’in ilk gelişine götürür. 9. 	bölüme giriş yaparken açıkladığımız gibi, Zekeriya 9-14 	bölümleri dört tane önbildiri dizisinden oluşmaktadır. 13:7 	ile başlayan son dizi, Mesih’in çarmıhtaki ölümünden 	başlayarak, görkemli egemenliğinin kuruluşuyla kendisi bütün 	dünyanın kralı olana dek gerçekleşecek olan olayları 	kapsamaktadır.

	 	13:7 Bu ayet aslında çok önemlidir. 	Tanrı’nın bizzat kendisi konuşmaktadır. Rab’bin “Çobanı 	ve Yakını” olan Mesih, gazap kılıcıyla vurulacak 	ve O’nun koyunları “darmadağın olacaktır” Bu ayetin 	anlamı, Matta’da açıklanır: Rab, öğrencileri ile birlikte 	son Fısıh yemeğini bitirdikten sonra dışarı çıkıp Zeytin 	Dağı’na doğru ilerlerken onlara şöyle dedi: “Bu gece 	hepiniz benden ötürü sendeleyip düşeceksiniz. Çünkü şöyle 	yazılmıştır: ‘Çobanı vuracağım, sürüdeki koyunlar 	darmadağın olacak’” (26:31). Çoban İsa’dir, koyunlar 	ise öncelikle O’nun öğrencileri ama ayrıca İsrail halkıdır.

	 	Burada Tanrı’nın O’na Yakınım 	(veya Dostum) 	demesi çok ilginçtir. İsa Mesih 	sürekli olarak Tanrı’yla ‘bir’ olduğunu ilan ediyordu.

	 	Beni daha tanımadın mı? Beni görmüş 	olan, Baba’yı görmüştür. Sen nasıl, “Bize Baba’yı 	göster” diyorsun? Benim Baba’da, Baba’nın da bende olduğuna 	inanmıyor musun? Size söylediğim sözleri kendiliğimden 	söylemiyorum, ama bende yaşayan Baba kendi işlerini yapıyor. 	Bana iman edin; ben Baba’dayım, Baba da bendedir. 	(Yu.14:9-11)

	 	Tanrı da bu gerçeği onaylıyordu. İsa’ya “Sen benim 	sevgili Oğlum’sun, senden hoşnudum” diyerek bu ezeli 	yakınlığı dile getirmişti (Luk.3:22). İsa Tanrı’yı tümüyle 	ve kusursuzca hoşnut etmiş olan tek kişidir.

	 	Ne var ki, burada Mesih’in, Babası’nın buyruğuyla çarmıhta 	vurulduğunu görmeliyiz. Hatta Kutsal Kitap, Mesih’in 	çarmıhtaki ölümünün Tanrı’nın isteği doğrultusunda 	gerçekleştiğini sürekli vurgular:

	 	Tanrı’nın belirlenmiş amacı ve öngörüşü 	uyarınca elinize teslim edilen bu adamı, yasa tanımaz kişilerin 	eliyle çarmıha çivileyip öldürdünüz. 	(Elç.2:23)

	 	Eğer bu bölümü 11:12-13 ile karşılaştıracak olursak, 	Mesih’in insansal açıdan kendi halkı tarafından 	reddedildiğini, ama Tanrısal açıdan günahın cezasını 	yüklenerek Tanrı tarafından vurulduğunu göreceğiz. 	Tanrı, O’nu adalet kılıcı veya gazap kılıcı 	ile vurdu. Şu hayret verici ayet üzerinde düşünün: “Ne 	var ki, RAB onun ezilmesini uygun gördü, acı çekmesini istedi” 	(Yşa.53:10). Gazap kâsesini İsa’ya içiren, bizim uğrumuza 	O’nu ölüme teslim eden kendi Babası’ydı (Yu.18:11).

	 	İşte çarmıhın derin anlamı ve sırrı burada yatıyor. O üç 	karanlık saat içinde insanlığın bütün iğrenç günahları 	İsa’nın kutsal canı üzerine yüklendi ve Tanrı müthiş bir 	adaletle o günahların karşılığını verdi: “Tanrı, 	günahı bilmeyen Mesih’i bizim için günah yaptı. Öyle ki, 	Mesih sayesinde Tanrı’nın doğruluğu olalım” (2Ko.5:21). 	“Öz Oğlu’nu günahlı insan benzerliğinde günah sunusu 	olarak gönderip günahı insan benliğinde yargıladı” 	(Rom.8:3). Bütün günahların cezasını, bizim uğrumuza 	Mesih çekti. Tanrı’nın adil öfkesi İsa’nın üzerine 	döküldü ve O’nun kutsal yüreği bütün yoğunluğuyla 	cehennem ıstırabını yaşadı. İsa’nın çarmıhtaki “Tanrım, 	Tanrım, beni neden terk ettin?” haykırışı bundan 	dolayıydı (Mez.22:1; Mat.27:46). “Rab öfkesinin alevlendiği 	gün başıma yağdırdı onu. Ateş saldı yukarıdan, kemiklerimin 	içine işledi” (Ağı.1:12-13). “Beni ölüm toprağına 	yatırdın” (Mez.22:15).

	 	Bu nedenle Tanrı, ölümden dirilmiş olan İsa’ya iman eden bir 	kişiyi tamamen adil bir şekilde aklayabilir. Çünkü günahın 	bedeli tamamen ödenmiştir. Kendisi günahlarımızı bağışlatan 	kurbandır. Böylece “O’na inanan herkesin günahları O’nun 	adıyla bağışlanır” (Elç.10:43).

	 	Ne var ki Çoban’ın vuruluşunun başka bir amacı vardır: 	Çobanı vur da koyunlar darmadağın olsun. Buradaki 	koyunlar öncelikle Mesih’in çarmıha gerilmesiyle 	sendeleyen ve korku içinde kaçan kendi öğrencileri, sonra da 	dirilişi karşısında O’nu reddetmeye devam edip sendeleyen 	İsrail halkını temsil eder (bkz. Rom.11:11). İsa’nın 	çarmıhtaki ölümü, onu ele veren halkın mahkûmiyetiydi. Rab’bi 	reddeden halk, İsa’dan sonra Yeruşalim’in yıkılmasıyla 	darmadağın oldu. Romalılar İsrailliler’i dünyanın dört bir 	bucağına dağıttılar.

	 	Ben de elimi küçüklere karşı kaldıracağım diyen Rab, 	halkını terbiye edeceğini ifade eder. Küçükler terimi, 	özellikle İsrail’in Tanrı’ya sadık kalan azınlığını, 	“sürünün ezilenleri” temsil etmektedir (11:7, 11).

	 	13:8-9 Bu son terbiye, her ne kadar İ.S. 70 	yıllarında başladıysa da, İsa’nın ikinci gelişiyle 	tamamlanacaktır. İsrail o zamana dek ateşten geçirilecek, gümüş 	gibi arıtılacaktır (bkz. Dan.12:1, 10).

	 	O sıkıntılı günlerde ve Yeruşalim için yapılacak olan son 	savaşta, halkın üçte ikisi vurulup ölecektir. Sağ kalan 	üçte biri ise 12:10 - 13:1’de gördüğümüz gibi tövbe edip, 	yas tutanlar olacaktır. Bu azınlık peygamberlerin yazılarında 	önemli bir yer tutar (bkz. Yşa.6:13; 66:22-24). Bunlar kurulacak 	olan Mesih’in egemenliğinin Yahudi çekirdeğini 	oluşturacaklardır.

	 	Tanrı’nın tasarısı, çok önceden verdiği ve sürekli 	tekrarladığı vaatleri yerine getirmektir. Bu sözler onlarla 	yapılan antlaşmayı hatırlatır: “Bunlar benim 	halkım” diyeceğim. Onlar da “Tanrımız RAB’dir” 	diyecekler (13:9; bkz. Çık.29:45-46; Lev.26:12; Yer.31:1). O 	gün sağ kalanlar Rab’bin halkı olacaktır.





4) Birleşmiş uluslar Yeruşalim’i kuşatıp yok edecekler (14:1-2).


Uzakdoğu dinlerine karşın Mesih inancı, Tanrı’nın tarihte gerçekleştirdiği ve gerçekleştireceği somut olaylara dayalıdır. Kutsal tarih, kesin bir başlangıçtan (yaratılış) kesin bir sona (yeni yaratılış) doğru Rab’bin önceden belirlediği adımlarla ilerler. Bu tarihin odak noktasında Mesih’in ilk gelişi, O’nun çarmıhı ve boş mezarı vardır.

Bu bölümde bildirilerin gerçekleşmesi için aşağıdaki durumların oluşmuş olması gerekir:

1) Yahudiler’in bir kısmı (İsa’yı kabul etmeden) Yeruşalim’e dönmüş olacak.

2) Halkın durumu, Mesih’in ilk gelişindeki günlere benzer olacaktır (Luk.21:24). Diğer uluslarda yaşayan Yahudiler’in sayısına göre, İsrail’de yaşayanların sayısı daha az olacak, İsrail siyasal açıdan tamamen bağımsız olmayıp büyük bir gücün koruması altında kalacaktır.

Bu iki durum sanki gerçekleşmiş bulunuyor.

3) İsrail sahte Mesih’le (Mesih Karşıtı) antlaşma yapmış olacaktır (Dan.9:27a).

4) Bu antlaşma bozulacak (Dan.9:27b) ve uluslar İsrail’i yok etmek üzere birleşecektir.

Bu koşulların henüz gerçekleşmiş olmayıp, ancak Mesih dünyayı yargılamak üzere gelmeden önceki son günlerde (son 7 yıl) gerçekleşeceğini anlıyorum.

Zekeriya 14’ün bildirisi, bir ayetin sözleriyle özetlenebilir: “Rab bütün dünyanın kralı olacak. O gün yalnız Rab, yalnız O’nun adı kalacak” (14:9).

14:1-2 Rab’bin günü geliyor. Bu korkunç “gün” Yeremya 30:7’de şöyle bildirilmiştir: “Ah, ne korkunç gün! Onun gibisi olmayacak. Yakup soyu için sıkıntı dönemi olacak, yine de sıkıntıdan kurtulacak.”

Burada tekrar Yeruşalim’in kuşatılmasına dönüyoruz (bkz. 12:2-3). Bütün ulusların birleşmiş orduları büyük kuvvetle, fazla zorlanmadan (belki de Körfez Krizi’nde gördüğümüz şekilde) ilerleyecek, Yeruşalim’e girecek ve kenti yok etmeye başlayacaktır. Bu yıkım korkunç sahnelerin gerçekleşmesine yol açacaktır. Mesih’in gelişini sadece bir azınlık görecektir.

O günlerde, İsrail’in tarihindeki en kötü saat gelmiş olacaktır. Ancak o zaman Rab harekete geçecektir: “Ey insanlar, Rab’bin önünde sessiz durun! RAB kutsal konutundan kalkmış geliyor!” (Zek.2:13).





5) Rab’bin görkemli gelişi ve ondan doğan sonuçlar (14:3-15).


14:3-5 Bu ayetlerde, Rab’bin kutsallarıyla birlikte görünmesi ele alınır. Rab, göğe alındığı Zeytin Dağı’na tekrar dönecektir (bkz. Luk.24:50-51; Elç.1:9-12). Burada İsa’nın Yahve olduğu açıkça görülür, çünkü o gün gelen kişi Yahve, yani Tanrı olan Rab’dir. Rab İsrail’i yok etmek için toplanan bütün uluslara karşı savaşacak. Kutsal Kitap’taki Tanrı sevgi olmakla birlikte “öç alıcı bir Tanrı’dır. Öç alır ve gazapla doludur. Hasımlarından öç alır, düşmanlarına karşı öfkesi süreklidir.” “RAB savaş eridir” (Nah.1:2; Çık.15:3).

Rab İsa’nın ayakları dağın üzerine dokunduğu an dağ yarılarak ikiye bölünecektir. Büyük bir vadi açılacaktır. İsrail’in sağ kalanları oradan doğuya doğru kaçacaktır. O anda Rab ile bütün kutsalları görünüp onları karşılayacak.

Rab’bin kutsalları olan halkı, Rab’le birlikte dönecektir. “Temiz, beyaz, ince ketene bürünmüş olan gökteki ordular, beyaz atlara binmiş O’nu izliyorlardı” (Va.19:14).

14:6-7 Mesih’in gelişiyle birlikte büyük olaylar patlak verecektir. Bu belirtiler Kutsal Kitap’ın birçok yerinde açıklanmıştır. Göklerde büyük işaretler görülecektir. Doğal ışık azalacaktır. Akşamları Rab’bin kendi görkemli ışığı parlayacaktır.

Ama o günlerde, o sıkıntıdan sonra, “Güneş kararacak, ay ışığını vermez olacak, yıldızlar gökten düşecek ve göksel güçler sarsılacak.” (Mar.13:24-25; bkz. Yoel 3:15; Yşa.13:10)

14:8 Diri sular Yeruşalim’den, Rab’bin tapınağından devamlı akacak. Bu yaşam suları hem doğuya doğru hem de batıya doğru akacaktır. Ne yazın sıcağı ne de kışın soğuğu bu ırmağı etkileyecektir.

“Bir ırmak var ki, suları sevinç getirir Tanrı kentine, Yüceler Yücesi’nin kutsal konutuna” (Mez.46:4). Bu mezmur aynı büyük olaylardan söz etmektedir. Yenilenmiş Yeruşalim, göksel Yeruşalim’in girişi gibi olabilir (Yoe.3:15; Hez.47:1-12). Aden bahçesinden doğan ırmak, bu ırmağın ilk örneğiydi (Yar.2:10).

Bu ırmağın gelecek çağda fiziksel bir yanı olabilir, ama aynı zamanda Tanrı’nın güçlü kurtuluş ve lütuf ırmağını da temsil eder. Tanrı’nın egemenliğinde, bu bereketler Yeruşalim’den kaynaklanarak yaşam ve kurtuluşu bütün uluslara götürecektir. Tanrı, Mesih’in aracılığıyla bu ırmağın gerçek kaynağıdır (Yşa.33:21; Va.22:1). Rab İsa bu yaşam sularının kaynağının kendisinde olduğunu ilan etmiştir:

(Çardaklar) Bayramı’nın son ve en önemli günü İsa ayağa kalktı, yüksek sesle şöyle dedi: “Bir kimse susamışsa bana gelsin, içsin. Kutsal Yazı’da dendiği gibi, bana iman edenin içinden diri su ırmakları akacaktır.” (Yu.7:37-38)

14:9 Çağlar boyunca beklenen Mesih’in Krallığı en sonunda kurulacaktır. “Senin egemenliğin gelsin” duası sonunda yanıtlanmış olacak.

Gökten gelen yüksek sesler duyuldu: “Dünyanın egemenliği, Rabbimiz’in ve Mesihi’nin oldu. O sonsuzlara dek egemenlik sürecek.” (Va.11:15)

RAB olan İsa Mesih kral olacaktır.

O büyük olacak, kendisine “Yüceler Yücesi’nin Oğlu” denecek. Rab Tanrı O’na, atası Davud’un tahtını verecek. O da sonsuza dek Yakup’un soyu üzerinde egemenlik sürecek, egemenliğinin sonu gelmeyecektir. (Luk.1:32-33)

Bütün yaratılış Mesih’in Egemenliği’nin büyük bereketi ve adil düzenini özlemle bekliyor:

Uluslara, “RAB egemenlik sürüyor” deyin.

Dünya sağlam kurulmuş, sarsılmaz;

O halkları adaletle yargılar.

Sevinsin gökler, coşsun yeryüzü!

Gürlesin deniz içindekilerle birlikte!

Bayram etsin kırlar ve üzerindekiler!

O zaman RAB’bin önünde bütün orman ağaçları sevinçle haykıracak. Çünkü O geliyor!

Yeryüzünü yargılamaya geliyor.

Dünyayı adaletle,

Halkları kendi gerçeğiyle yönetecek. (Mez.96:10-13)

Rab’bin egemenliği bütün yeryüzünü kapsayacaktır. Yalnız göklerde değil, kendisini reddeden dünya üzerinde bile egemenlik sürecektir.

14:9 O gün yalnız RAB, yalnız O'nun adı kalacak. Rab tektir ve O’nun adı tek olacaktır. O’nun egemenliğinde başka tanrılara yer yoktur. Tanrı’nın yüceliğini başka hiçbir ad paylaşmayacaktır. İlahide söylediğimiz gibi “tek bir Tanrı, tüm dünyada…” Her diz çökecek, her dil İsa’nın Rab olduğunu itiraf edecek:

İsa'nın adı anıldığında gökteki, yerdeki ve yer altındakilerin hepsi diz çöksün ve her dil, Baba Tanrı'nın yüceltilmesi için İsa Mesih'in Rab olduğunu açıkça söylesin. (Flp.2:9-10)

Mübarek ve tek Hükümdar, kralların Kralı, rablerin Rabbi, ölümsüzlüğün tek sahibi, yaklaşılmaz ışıkta yaşayan, hiçbir insanın görmediği ve göremeyeceği Tanrı, Mesih’i belirlenen zamanda ortaya çıkaracaktır. Onur ve kudret sonsuza dek O’nun olsun! Amin. (1Ti.6:14-16)

14:10 “Bütün yeryüzünün sevinci Siyon Dağı, ulu Kral’ın kenti” (Mez.48:2) olan Yeruşalim’de büyük fiziksel değişiklikler olacaktır. Bunların simgesel anlamları da vardır. Yeruşalim’in güneyindeki topraklar ova gibi düzleştirilirken Yeruşalim’in kendisi yükselecektir.

RAB'bin Tapınağı'nın kurulduğu dağ,

Son günlerde dağların en yücesi,

Tepelerin en yükseği olacak.

Oraya akın edecek ulusların hepsi.

Birçok halk gelecek,

“Haydi, RAB'bin Dağı'na,

Yakup'un Tanrısı'nın Tapınağı'na çıkalım" diyecekler,

“O bize kendi yolunu öğretsin,

Biz de O'nun yolundan gidelim."

Çünkü yasa Siyon'dan,

RAB'bin sözü Yeruşalim'den çıkacak. (Yşa.2:2-3)

Bu ayet, gerçeği bir dağ gibi göstermektedir ve en azından bir parça simgesel bir önbildiridir. Tanrı’nın adil yönetiminin merkezine bütün uluslar akın edecektir.

14:11 Bu dönemin büyük bereketleri üç tümceyle özetlenir:

1) İnsanlar oraya yerleşecek”

2) Güvenlik içinde yaşayacak”

3)	Yeruşalim bir daha yıkıma uğramayacak”

(bkz. Zek.2:4-5; Va.22:3-5)

14:12-15 Burada olaylara ulusların açısından bakıyoruz. Rab ulusları korkunç yıkımlarla cezalandıracaktır. Zamanlama açısından bu olaylar 14:3’ü izler. Tanrı’nın bu yıkım sırasında kullanacağı üç “silah”ı görmemiz mümkündür:

1) 	Bela - Bu bela nükleer bombaların sonuçlarına benzemektedir. Tanrı insanların kendi icat ettikleri silahları ile onları cezalandırabilir. Onları düşmanların “kılıcıyla” vurabilir.

2)	İnsanların kapılacağı panik - birbirlerine saldıracaklar.

3)	Yahudalılar – Tanrı’nın halkı da Rab’le birlikte egemenlik sürerken “Demir çomakla güdecek onları, çömlek gibi kırıp parçalayacaktır.” (Va.2:26-28).





6) Rab’bin krallığındaki tapınma ve kutsallık (14:16-21).


14:16 Tanrı’nın Egemenliği’nde en önemli görev, halkını kendi kanıyla satın almış olan sevgili Kral’a tapınmak olacaktır. Uluslardan sağ kalanların hepsi Rab’be tapınmak ve Çardak Bayramı’nı kutlamak için Yeruşalim’e gideceklerdir (14:16).

Neden Çardak Bayramı? Musa’nın Yasası’nda Rab İsrailliler’e yılda yedi farklı bayram kutlamalarını buyurmuştu (Lev. 23, Çık.23:14-17). Bunların sonuncusu Çardak Bayramı denen, özellikle son ürünlerin devşirilmesi ve Mısır’dan kurtuluşun kutlandığı bayramdı (Lev.23:33-36, 39-43).

Bu bayramlar ayrıca önbildiri görevi görüyordu. En ayrıntılı şekilde Levililer 23’te açıklanan İsrail’in yedi ulusal bayramı, Rab’bin kurtarış programının aşağıdaki yedi aşamasını simgeler:

	 	 	 	 	 		 			 			Lev. 23:

		 		 			 			Bayramın adı

		 		 			 			Anlamı ve Gerçekleşmesi



	 		 			 			1)

		 		 			 			4-5

		 		 			 			Fısıh

		 		 			 			Kuzu olan Mesih’in çarmıhtaki 			ölümü (1Ko. 5:7)



	 		 			 			2)

		 		 			 			6-8

		 		 			 			Mayasız Ekmek

		 		 			 			Mesih’in kurtardığı halkın 			kutsallaşması (1Ko.5:8)



	 		 			 			3)

		 		 			 			9-14

		 		 			 			Turfanda

		 		 			 			Ölümden dirilecek olanların 			“ilk örneği” 			(turfandası) Mesih’in ölümden dirilişi (1Ko. 15:20)



	 		 			 			4)

		 		 			 			15-22

		 		 			 			Haftalar/

Pentikost

		 		 			 			Ruh’un gelişiyle kurtulanların 			ilk örnekleri toplandı (Elç.2:1-4).



	 		 			 			5)

		 		 			 			23-25

		 		 			 			Borazanlar

		 		 			 			Kutsalların göğe alınmaları 			(1Se. 4:16-17) ve Rab’bin seçtiklerinin bir araya toplanması 			(Mat.24:31)



	 		 			 			6)

		 		 			 			26-32

		 		 			 			Kefaret Günü

		 		 			 			İsrail’in ulusal tövbe günü (Zek.12:10- 13:1)



	 		 			 			7)

		 		 			 			33-44

		 		 			 			Çardak

		 		 			 			Mesih’in bin yıllık egemenliğinin sevinci 			(Zek.14:16)





Çardak Bayramı hem ürünün devşirilmesini (Çık.23:16; 34:22; Yas.16:13-16) hem de İsrail’in çölden kurtulmalarını kutlamak amacıyla düzenlenirdi: “Yedi gün çardaklarda kalacaksınız. Bütün yerli İsrailliler çardaklarda yaşayacak. Öyle ki, gelecek kuşaklar İsrail halkını Mısır'dan çıkardığım zaman çardaklarda barındırdığımı bilsinler. Tanrınız RAB benim” (Lev. 23:43).

Çardak (İbranice: “Sukkah”) sözcüğü çöldeki tapınağın üzerinde bulunan görkem bulutuna ve Rab’bin mükemmel korumasına işaret ediyordu.

Bu bayram sırasında düzenlenen simgesel su dökme töreni bayramın sevincini simgeliyordu. Rab İsa bayramın tam bu anında tapınakta ayağa kalkmış, yüksek sesle “Bir kimse susamışsa bana gelsin, içsin. Kutsal Yazı’da dendiği gibi, bana iman edenin ‘içinden diri su ırmakları akacaktır’” demiştir. Bunu, kendisine iman edenlerin alacağı Ruh’la ilgili olarak söylüyordu (Yu.7:37-39). Demek ki “Yeruşalim’in içinden akacak diri sular” deyişi (Zek.14:8), Mesih’in vereceği Kutsal Ruh’un doluluğundan kaynaklanan coşku ve sevince işaret etmektedir.

Çardak Bayramı sekizinci güne kadar devam ediyordu. Bu son gün, diriliş ve sonsuz yaşamı simgeliyordu.

14:17 Bu bayrama katılmak zorunlu olacaktır. Onu kutlamayan her ulus bereket yağmurunun yağmalamasıyla cezalandırılacaktır. Tanrı’nın bin yıllık eemenliği sırasında bazıları yalnız görünüşte ve isteksizce söz dinleyecektir. Bu yüzden Kral Mesih “onları demir çomakla güdecektir” (Va.2:27). Yaşadığımız çağda Tanrı, “yağmurunu hem doğruların hem de eğrilerin üzerine yağdırır” (Mat 5:45). O gün ise bu durum farklı olacaktır.

14:18-19 Mısırlılar bu metinde özellikle yer alır. Nil Irmağı onların özel kaynağı olmasına rağmen, aynı şekilde susuzlukla cezalandırılacaklardır. Ama Mısır ile Asur özellikle kurtulanlar arasında yer alacaktır (bkz. Yşa.19:19-25).

14:20-21 Rab’bin Egemenliği’de kutsallık en önemli nitelik olacaktır. İsrail Kralın kâhinleri ve kutsal bir ulus olmak üzere çağrılmıştı (Çık.19:5-6) ve Mesih’in gelişiyle bu tasarı gerçekleşecektir. Tanrı’nın yasası içlerine işlenecektir. Yaşamın her alanı “RAB’BE ADANMIŞ” olmak üzere kutsal kılınacaktır. Hem tapınaktaki kutsal eşyalar hem de Yeruşalim’deki her eşya aynı şekilde kutsanacaktır.

Kenanlı terimi, putperest ve dürüst olmayan tüccar anlamına gelir. Ticaret ruhu İsrail’in inancını tamamen bozmuş (6:5-11), ama Rab’bin evinde artık bunlar olmayacak. “Kutsal yol diye anılacak, murdar kişiler geçemeyecek oradan” (Yşa.35:8-10).





SONUÇ:


Luka 21:25-36’da o günler için gereken hazırlıkları görmemiz mümkündür. Acaba, bizler hazır sayılır mıyız?





MALAKİ ÜZERİNE

YORUM





GİRİŞ


Malaki’nin kısa peygamberlik kitapçığı, Eski Antlaşma’nın son kısmını oluşturur. Peygamberin sert ve çarpıcı sözleri, İsrail halkının ve özellikle kâhinlerin günahlarını açığa vuran azarlama şeklindedir. Ayrıca, Mesih’in ve habercisi olan Yahya’nın gelişleriyle ilgili önemli bir önbildiri de vardır (3:1-5).

Malaki ile Nehemya kitapçıklarında birçok ortak konu bulunur.67 Dolayısıyla, Malaki’nin aşağı yukarı İ.Ö. 430’larda, yani Nehemya’nın Yeruşalim’de vali olduğu dönemde peygamberlik ettiğini anlıyoruz.

Kitapçık halkın ortaya koyduğu altı şikâyetle ilgili olarak düzenlenmiştir (1:2; 1:6-7; 2:10; 2:17; 3:7-8; 3:13). Örneğin Rab’bin “sizi sevdim” sözüne karşılık olarak, halk “Bizi nasıl sevdin?” diye sorar. Bu sorular kitabın genel yapısını şöyle oluşturur:

I. 	Rab, sevgisini kanıtlıyor (1:2-5)

II.	Rab, kâhinleri azarlıyor (1:6 - 2:9)

	A)	Rab, saygısız kâhinleri azarlıyor (1:6-14)

	B) 	Rab, kâhinlik antlaşmasını bozan kâhinleri azarlıyor (2:1-9)

III. 	Rab, evlilik antlaşmasını bozan halkı azarlıyor (2:10-16)

IV.	Rab, geleceğini önceden bildiriyor (2:17 - 3:6)

V.	Rab, kendisini soyanları azarlıyor (3:7-12)

VI. Rab, kendisine kulluk edenlerle etmeyenleri ayıracaktır

(3:13 - 4:6)

Rab halkın sorularına karşılık peygamber aracılığıyla halka sorular yöneltir (1:6, 8, 9; 2:10, 15; 3:2). Örneğin 1:2’de, “Esav Yakup’un ağabeyi değil mi?…” diye sorarak onları düşündürmeye çalışır.

Peygamber Hagay halkı öncelikleri konusunda azarlamıştı, ama durum geçici olarak düzelmesine karşın halkın tutumu kalıcı bir şekildi değişmedi. Aslında durum daha da kötüydü. Ne yazık ki sürgünden önceki dönemde yazan peygamberlerin uyardıdğı konular yine Rab’bin gündeminde yer alıyor. Tapınak yeniden yapılmış, ama Rab yine orada yapılanlardan iğreniyor: “Ne olurdu, sunağımda boşuna ateş yakmayasınız diye aranızda tapınağın kapılarını kapatan biri olsaydı! Ben sizden hoşnut değilim” (1:10). Ne kadar üzücü sözler!

Malaki aracılığıyla gelen sözler günümüzde güncelliğini yitirmiş değildir. Mesih’e inandığını söyleyen Hırıstiyanlar’ın birçoğunun durumu bu kitapta azarlanan halkınkinden daha parlak sayılmaz. Örneğin bugün Tanrı’ya Baba diyen herkes O’na gerekli saygı gösteriyor mu? O’na her şeyimizin en iyisini tam içtenlikle verir miyiz? Günümüzde Rab’bin sofrası hiç küçümsenmez mi? Hıristiyanlar diye geçinen kocaların hepsi karılarına sadık mı? Herkes ondalığını sevinçle verir mu? Rab’bimiz İsa’nın da kiliselerini buna benzer birçok konuda kınadığını unutmayalım (bkz. Vah.2-3). Bu büyük kitabı incelerken İsrailliler’e sorulanları öncelikle kendimize soralım.





YORUM





1:1 Malaki peygamber hakkında hemen hiçbir şey bilinmemektedir. Ancak adının “Habercim” veya “Ulağım” anlamına geldiğini biliyoruz.

Zekeriya 9:1 ve 12:1’de gördüğümüz gibi bazı peygamberlikler “yük” sıfatıyla nitelenmiştir. Bu sıfat, genellikle o bildirinin yargı ya da azarlama konusunda ağırlıklı olduğuna işaret eder (bkz. ilgili yorum). Peygamberin Tanrı’dan aldığı sözler yüreğinde bir yük gibi ağırlık yapmaktadır. Malaki 1:1’de de aynı şey söz konusudur; bildiri olarak çevrilmiş olan terimin özgün İbranicesi yük’tür.

Malaki’nin bildirisi bütün İsrail’e yönelikti. Ama göreceğimiz gibi, Rab özellikle kâhinlere seslendi, çünkü halkın ruhsal durumundan onlar sorumluydu. Birinci bölümde Rab, onlara sağladığı ayrıcalıkları ve bereketleri hor gördükleri için bir uyarı yaptı.





A) Rab, sevgisini kanıtlıyor (1:2-5)


1:2-3 Rab, bildirisine şu güzel sözlerle başladı: Sizi sevdim. Bundan daha büyük bir teşvik sözü olamaz. İnsanın her zaman duymayı arzuladığı sözler bunlar değil midir? “Seni seviyorum!” Hepimiz sevilmek isteriz, hatta birçoğumuz büyük bir sevgisizlik içinde büyüdük, gerçek ve karşılıksız sevginin anlamını bilmeden yaşadık.

Müjde’nin insanın iç varlığını derinden iyileştiren yönlerinden biri, sevmeyen ve sevilmeyen insanlara Tanrı’nın sevgisini iletmesidir. “Tanrı sevgidir” der Mesih’in elçileri (1Yu.4:8). Tanrı seni sever. Sen O’na düşman olduğun, O’nu tanımadığın halde, O seni çok önceden seviyordu ve hâlâ sevmektedir. Bütün günahlarımıza ve hatalarımıza rağmen Tanrı tarafından sevilmemiz, gerçek bir müjdedir.

Tanrı, İbrahim’i ve soyunu çağırdığı günlerden beri sevgisini onlardan eksik etmemişti: Halkını her zaman kayırdı, bağrına bastı ve lütfundan tattırdı. Sevgisinin zenginliğini ve yoğunluğunu çeşitli dönemlerde şöyle dile getirdi:

Atalarınızı sevdiği ve onların soyunu seçtiği için sizi büyük gücüyle Mısır’dan kendisi çıkardı. (Yas.4:37)

Ey İsrail… korkma; çünkü seni kurtardım; seni adınla çağırdım, sen benimsin… Gözümde değerli ve saygın olduğun, ve seni sevdiğim için… Canın karşılığında halklar vereceğim. (Yşa.43:1-4)

Evet, seni sonsuz bir sevgi ile sevdim; bu nedenle sevecenlikle seni kendime çektim. (Yer.31:3)

İsrailoğulları atalarının uğruna Tanrı’nın gözünde sevildiler, ama ne yazık ki artık Tanrı’nın sevgisinden kuşku duyuyorlar, Bizi nasıl sevdin? diye soruyorlardı. Tanrı’nın sevgisi karşısında vefasız ve duyarsız olmuşlardı. Vefasızlık insanoğlunun hamurunda vardır. Tanrı’dan uzaklaşmanın ilk aşaması O’na şükretmemek ve minnet duymamaktır (Rom.1:21).

Rab, sevgisini kanıtlamak için her şeyi bir tümceyle özetler: Esav Yakup’un ağabeyi değil mi? Ben Yakup’u sevdim, Esav’dan ise nefret ettim. Her şeye egemen Tanrı, Kurtarıcı’nın çıkacağı soyu belirlemek için İshak’ın ikizlerinden küçüğü olan Yakup’u seçmişti, Elçi Pavlus da seçilmişlik öğretisini açıklarken Malaki’deki bu ayeti aktardı:

Çocuklar henüz doğmamış, iyi ya da kötü bir şey yapmamışken, Tanrı Rebeka’ya, “Büyüğü, küçüğüne kulluk edecek” dedi. Öyle ki, Tanrı’nın bir seçim yapmaktaki amacı yapılan işlere değil, kendi çağrısına dayanarak sürsün. Yazılmış olduğu gibi, “Yakup’u sevdim, Esav’dan ise nefret ettim.” (Rom.9:12-13)

Tanrı İsrail halkını seçmekle onlara karşılıksız sevgisini kanıtlamıştı. Çünkü bu seçilmişlik Tanrı’nın vereceği bütün bereketlerin kaynağıydı. Mesih inanlıları için de aynı şey geçerlidir:

Bizi Mesih’te her ruhsal kutsamayla göksel yerlerde kutsamış olan Rabbimiz İsa Mesih’in Babası Tanrı’ya övgüler olsun. O, kendi önünde, sevgide kutsal ve kusursuz olmamız için dünyanın kuruluşundan önce bizi Mesih’te seçti. (Ef.1:3-4)

Bu gerçek Mesih’i tanımış olan bizler için daha da büyük bir şükran kaynağı olmalıdır. Tanrı’nın bizi, yaptıklarımıza göre değil, tümüyle kendi arzusuna dayanarak seçmesi, O’nun bol lütfundan ve merhametinden kaynaklanır. “Tanrı bize olan sevgisini şununla kanıtlıyor: Biz daha günahkârken, Mesih bizim için öldü” (Rom.5:8). Her birimiz elçi Pavlus’un şu sözlerini benimseyebiliriz:

Rabbimiz Mesih İsa’ya şükrederim… Günahkârların en kötüsü benim. Ama Mesih İsa… sınırsız sabrını bende sergilemek için bana merhamet etti. Onur ve yücelik sonsuzlara dek tüm çağların Kralı olan ölümsüz, görünmez tek Tanrı’nın olsun! Amin. (1Ti.1:13-17)

Bu seçilmişlik öğetisi bir sürü soruya neden olmuştur. Tanrı bazılarını seçerken diğerlerini dışlamış olmuyor mu? Tanrı neden Esav’dan nefret etsin ki? Böyle bir şey, O’nun karşılıksız sevgisine nasıl yakışabilir?

Bu soruları yanıtlarken öncelikle şunu vurgulamalıyız: Bizim Tanrı’yı sorguya çekmeye hakkımız yoktur. Çünkü Tanrı’nın “saçmalığı” insan bilgeliğinden daha üstün, O’nun düşünceleri bizimkinden çok daha yüksektir. Bilgimiz çok sınırlıdır. Tanrı’nın bize açıkladığı ölçüde O’nun yollarını anlayabiliriz: “Gizlilik Tanrımız RAB’be özgüdür. Ama… açığa çıkarılanlar sonsuza dek bize ve çocuklarımıza aittir” (Yas.29:29). “Ey insan, sen kimsin ki Tanrı’ya karşılık veriyorsun? ‘Kendisine biçim verilen, biçim verene, “Beni niçin böyle yaptın” der mi?’” (Rom.9:20). Bu nedenle seçilmişlik gibi zor konuları ele alırken Tanrı’ya kötülük yakıştırmamaya özen göstermeliyiz.

Bu metin hakkında öne sürebileceğimiz dört nokta vardır.

1) Buradaki nefret ettim deyişi nefret etmekten çok Tanrı’nın birini diğerine yeğlemesi, yani seçmesi anlamına gelir. Tanrı’nın sevgisi bütün insanları kapsar.68 Tanrı, nefret ettim derken, İbrani dilindeki bir karşılaştırma geleneğini kullanmaktadır. Tanrı, gelecekteki Kurtarıcı’nın hangi soyağacından çıkacağını belirlemek için Yakup ile Esav arasında bir seçim yapmalıydı. Aynı dil geleneğini başka ayetlerde de görmek mümkündür.69

2) Bu bölümde sözü geçen “seçilmişlik” bireylerin cennetlik olmak üzere seçilip seçilmemesi ile ilgili değildir. Burada iki ulusun Tanrı’nın gelecekle ilgili stratejisindeki yeri söz konusudur. Tanrı, ikizlerin annesi Rebeka’ya şöyle dedi:

Rahminde iki ulus var,

Senden iki ayrı halk doğacak,

Biri öbüründen güçlü olacak,

Büyüğü küçüğüne hizmet edecek. (Yar.25:23)

Bundan bin yıl sonra Rab, Malaki aracılığıyla Esav’dan nefret ettim derken, Esav’ın atası olduğu Edomlular’dan söz ettiği göz önünde bulundurulmalıdır. Edomlular, Tanrı’nın stratejisinde İsrailliler’le aynı rolü paylaşmayacaklardı.

3) Tanrı’nın insanı seçmesi insanın hiçbir sorumluluğu olmadığı anlamına gelmez. Esav’la ilgili başka sözlere bakacak olursak, onun kendisine verilen mirası reddettiğini göreceğiz: “Kimse… ilk oğulluk hakkını bir yemeğe karşılık satan Esav gibi kutsal değerlere saygısızlık etmesin” (İbr.12:16). Esav vermiş olduğu kararın sonucunu daha sonra değiştiremedi. Demek ki kendisi seçilmişlik hakkını hor görerek Tanrı’nın lütfundan yoksun kaldı.

4) Seçilmişler “Tanrı’nın önbilgisine göre” seçilir (bkz. 1Pe.1:2). Bunu hesaba katarak şöyle diyebiliriz: Rab, Esav’ın ve soyunun kendisine karşı tutumunun ne olacağını önceden biliyordu. Tanrı’nın seçimi de bu önbilgiye dayanıyordu. Oysa, Yakup’un yaptıklarına baktığımızda, birçok yanlışa rağmen Tanrı’nın vaatlerine inandığını ve O’nun sözünü dinlediğini görebiliriz. Kutsal Kitap Esav’ın imansızlığını paylarken Yakup’un imanından övgüyle söz ediyor (bkz. Hoş.12:3; İbr.11:13, 21; 12:16-17).

Rab Edomlular’ı yargıladı, topraklarını “viraneye çevirdi” (Mal.1:3). Tarihsel olarak Rab bunu İ.Ö. 4. yüzyılda Nabatlılar’ın gelişiyle yaptı. Nabatlılar, Edomlular’ı topraklarından dışlayarak batıya doğru sürdüler. Yahuda’nın güneyinde yerleştikleri topraklara daha sonra İdumeya (Edomeya) adı verildi (bkz. Mar.3:8).

1:4-5 Edomluların bütün iddialarına rağmen Rab onların yeniden güçlenmelerine izin vermedi (1:4). Rab’bi reddeden bu halk, tarih boyunca İsrail’e karşı düşmanca etkinliklerde bulundu. Dolayısıyla Tanrı’nın lanetine maruz kaldılar. Bu düşmanlık Esav’ın torunu (Yar.36:12, 15) Amalek’in soyuyla başladı: “Siz Mısır’dan çıktıktan sonra Amalekliler’in yolda size neler yaptığını anımsayın. Siz yorgun ve bitkinken yolda size saldırdılar; geride kalan bütün güçsüzleri öldürdüler. Tanrı’dan korkmadılar” (Yas.25:17-19). Bu düşmanlık gerek hakimlerin döneminde (Hak.3:12-13) gerekse Saul ve Davut’un döneminde (1Sa.15:1-3; 27:8) bitmek bilmedi. Peygamberlerin sözlerinde Edomlular’a karşı sert bildiriler bulunmasına şaşmamak gerek (Örneğin Yşa.11:14; 34:5-6; Yer.49:7-22; Hez.25:12-14; 35:15; Yoe.3:19; Amo.1:11 ve Ovadya’nın tümü).

Edomlular topraklarına dönüp yıkıntıları yeniden kurmak istedikleri halde Rab onlara izin vermedi. Rab’bin İsrail’e olan sevgisi bununla da kanıtlanmıştır, Çünkü İsrail’den bir kalıntının vaat edilen topraklara dönüp kutsal kenti yeniden kurmaları RAB’BİN gücüyle mümkün olmuştu. Tanrı, iman atalarına verdiği bütün vaatlere sona kadar sadık kaldı.

1:4’te ilk defa her şeye egemen RAB deyişine rastlarız. Özgün İbranice’si “orduların RABBİ” anlamına gelen bu deyiş, Tanrı’nın mutlak hâkimiyetini vurgular. Özellikle İsrail’in, zayıflıkları ve günahlarından ötürü O’nun adını küçük düşürdükleri dönemlerdeki peygamberliklerde sık kullanılmıştır (bkz. sayfa ????). Örneğin Malaki’nin kısa peygamberliğinde bu deyişin yirmi dört ayette geçtiği görülür.

Rab’bin bu sözleri gerçekleştiği zaman, İsrail halkı Rab’bin İsrail sınırının ötesinde de büyük olduğunu görecek ve O’na yücelik verecektir (1:5). Nitekim Malaki kitapçığında Rab’bin diğer uluslar arasındaki büyüklüğünü ortaya koyan birkaç ayet vardır (1:11, 14; 3:12).





B) Rab, kâhinleri azarlıyor (1:6 - 2:9)


1) Rab, saygısız kâhinleri azarlıyor (1:6-14)


1:6 Şimdi Rab İsrail’i ve özellikle kâhinleri ikinci bir konuda, adını küçümsemekle suçlar. Malaki’de Rab’bin adına yönelik tutumumuz önemli bir konudur.70 O’nu küçümseyebiliriz ya da onurlandırabiliriz. O’na saygı ya da saygısızlık gösterebiliriz.

İsrail, haklı olarak Tanrı’yı kendi “babası” ve “efendisi” olarak görüyordu (bkz. Çık.4:22-23; Yşa.1:2; 64:8; Yer.31:9; Mal.2:10). Bu nedenle, Rab bu iki ilişkide doğal olarak bulunması gereken bir niteliği hatırlatır: Oğul babasına, kul efendisine saygı gösterir. Buna dayanarak Rab onlara iki soru sorar: Eğer ben babaysam, hani bana saygınız? Eğer efendiysem, hani benden korkunuz? Normal bir baba-oğul ilişkisinde oğul babasını sayar. Kul da efendisine saygı göstermek zorundadır. Ama İsrail tuhaf bir durumdaydı: Tanrı’yı artık saymıyorlardı. O’nun babalığı ve efendiliği sanki saygınlığı gerektirmezmiş gibi davranıyorlardı. Bu durum Yeşaya 1:3’teki sözleri çağrıştırıyor: “Öküz sahibini, eşek efendisinin yemliğini bilir, ama İsrail halkı bu kadarını bile bilmiyor, halkım anlamıyor.”

Tanrı’ya “Baba” diyebilme ayrıcalığı O’na karşı saygısızlık etmemize neden olmamalı. İncil, “kimseyi kayırmadan, kişiyi, yaptıklarına bakarak yargılayan Tanrı’yı Baba diye çağırdığınıza göre, gurbeti andıran bu dünyadaki zamanınızı Tanrı korkusunda geçirin” diyor (1Pe.1:17).

Ne kadar ilginçtir ki, insanlar Tanrı’dan uzaklaşmaya eğilimlidir. Rab kendini onlara gösterir, onları kendine yaklaştırır, ve büyük sevinçle O’na adanırlar. Ama kısa bir zaman içinde tamamen soğuyup O’ndan uzaklaşabilirler. O’nu işitmez hale gelebilirler. Bu durumu bir bahçeye benzetmek mümkündür. Bahçıvan bahçeyi düzenlemek için çok çaba gösterir, ama sonra kendi haline bırakırsa çok geçmeden tamamen bozulduğunu görür. Belediyelerin parklarına bakıldığında aynı şey söz konusudur. Önce büyük bir hevesle her şey çok güzel düzenlenir, ama sürekli bakım yapılmadığı için parklar çöplüğe ve hatta çöle dönüşür. Bunu unutmamak gerekir. Rab’le ilişkimiz ne kadar harika olursa olsun, onu besleyip sulamazsak kısa bir zamanda o güzellik solar, ilişki yok olur ve sadece şekli kalır.

Hagay ve Zekeriya’nın döneminde İsrail Rab’bin sözlerine kulak asıp ruhen uyanmıştı (Hag.1:14). Ezra, Zerubbabil ve Yeşu’nun önderliğinde Rab onlar için büyük işler yapmıştı. Tapınağı yeniden bina edilmiş ve kâhinler büyük bir sevinçle kutsal tapınmaya tekrar başlamışlardı (Ezr.6:15-18). Daha sonra kentin surları yeniden yapılmış ve yine büyük bir sevinçle kâhinlerin önderliğinde Rab’be adanmıştı (Neh.5:15; 12:27-47).

Ne var ki zamanla her şey alışılmış hale geldi; ibadet devam ettiği halde içten ve tutkulu değildi. Halkla birlikte kâhinler de duyarsızlaştılar. Bu nedenle, Rab’bin ne demek istediğini anlayamadılar: Adını nasıl küçümsedik? diye soruyorlar, besbelli kendilerinde her hangi bir sorun göremiyorlardı.

1:7 Tanrı durumu onlara açıkladı: Sunağıma murdar yiyecek71 getiriyorsunuz. Kâhinler bunu da kabul etmeyip Seni nasıl murdar ettik? diye sorduklarında, Tanrı “RAB’bin sofrası küçümsenir” demenizle diye yanıtladı.

Burada Rab’bin Sofrası deyişi‚ sunak demektir. Kâhinler sunağın derin anlamını bilmeden onu küçümsüyorlardı. Halbuki Rab’bin en derin sırları orada saklıydı. Sunakta sunulan kurbanlar, Mesih’in çekeceği acıları ve ölümünü simgeliyordu (İbr.8:3-6). Bu nedenle, Efendimiz için sunak, tıpkı daha sonra bize emanet ettiği Rab’bin Sofrası gibi çok değerli ve önemliydi. Bizler için de O’nun Sofrası böyle olmalıdır.

	“Ben acı çekmeden önce bu Fısıh yemeğini sizinle birlikte yemeyi çok arzulamıştım”… Sonra eline ekmek aldı, şükredip ekmeği böldü ve onlara verdi. “Bu sizin uğrunuza feda edilen benim bedenimdir. Beni anmak için böyle yapın” dedi. Aynı şekilde, yemekten sonra kâseyi alıp şöyle dedi: “Bu kâse, sizin uğrunuza akıtılan kanımla gerçekleşen yeni antlaşmadır.” (Luk.22:15-20)

Ekmek bölmenin odak noktası olduğu ibadetimizi düşüncesizce ya da yalnızca bir âdet olarak yapmayalım. Göksel Babamız hâlâ kendisine ruhta ve gerçekte tapınanları arıyor (Yuh.4:23)!

Sunağın ikinci bir önemi vardı. Kâhinler sunakta sunulan kurbanların etini yiyor ve böylece Rab’le çok özel bir beraberlikte bulunuyorlardı (1Ko.9:13; 10:18). Ancak bu büyük ayrıcalığı hor görüyorlardı. Bizler de Rab’bin bize sağladıklarını hor görmekten kaçınalım! Rab’le beraberliğimiz alışılmış bir hale gelmesin! Rab’bin Sofrası’yla simgelenen ayrıcalığımız çok büyüktür:

Tanrı’ya şükrettiğimiz şükran kâsesiyle Mesih’in kanına paydaş olmuyor muyuz? Bölüp yediğimiz ekmekle Mesih’in bedenine paydaş olmuyor muyuz? (1Ko.10:16)

Bunları asla küçümsemeyelim, hor görmeyelim! Çünkü Rab bu beraberliğe önem veriyorsa, nasıl olur da bizler önemsemeyiz?

1:8-9 Kâhinler sunakta Rab’be kör… topal ya da hasta hayvan sunuyorlardı (1:8). Bu her yönden ayıplanacak bir eylemdi. Her şeyden önce Kutsal Yasa’ya göre yasaktı:

Bir hayvanın özürü varsa, topal ya da körse, herhangi bir ciddi sakatlığı varsa, onu Tanrınız RAB’be kurban etmeyin. (Yas.15:21)

Bu özenin simgesel bir önemi vardı, çünkü sunulan bu kurbanlar Mesih’in kendisine işaret ediyorlardı. Bu nedenle O’nun mükemmel ve günahsız yaşamını simgeleyen bu hayvanlar kesinlikle kusursuz olmalıydılar. Elçi Petrus’un kalemiyle yazılan şu ayetleri düşünün: “Biliyorsunuz ki… kusursuz ve lekesiz bir kuzuyu andıran Mesih’in değerli kanının fidyesiyle kurtuldunuz” (1Pe.1:18).

1:8’de Rab kâhinlere birkaç soru daha sordu. Böylesine özürlü hayvanları sunmak “kötü değil mi?” Elbette kötüydü! Bu hem Yasa’ya göre yasaktı, hem de doğal saygınlığa aykırıydı: Böyle bir hayvanı kendi valine sun bakalım! Senden hoşnut kalır mı, ya da seni kabul eder mi? Eğer dünyasal bir yönetici böyle bir sunuyu kabul etmezse nasıl olur da Rab’be sunmaya cesaret edersiniz?

Bizim için bunun anlamı açıktır: Rab kendisine verebileceğimizin en iyisini ister. Geri kalanlar, artık şeyler O’nu hoşnut etmez!

- Tanrı’ya bilinçsizce, körcesine tapınıyorsak, “kör” olanı sunmuş oluruz.

- O’na yarım yamalak, tembel bir şekilde hizmet ediyorsak, “topal” olanı sunmuş oluruz.

- O’na ılık, isteksiz bir yürekle geliyorsak, “hasta” olanı sunmuş oluruz!

Malaki peygamber, 1:9’da, kendileri için aracılık etmesini isteyen halkla bir bakıma alay eder. Sizin için Tanrı’ya yalvarmamı istiyorsunuz. İyi hoş, ama “Siz böyle sunular sunarken hiç sizi kabul eder mi?” Kesinlikle etmez! Tanrı alaya alınmaz! İkiyüzlülükten hoşlanmaz.

1:10 Keşke hiç gelmeseydiniz, daha iyi olurdu! diyen Rab, halkın ibadetinden iğrendiğini ve onları kabul etmeyeceğini açık bir dille ortaya koydu. Yeşaya’da da Rab’bin aynı şekilde düşündüğünü görebiliriz: “Anlamsız sunular getirmeyin artık. Buhurdan iğreniyorum… düzenlediğiniz toplantılara dayanamıyorum… bayramlarınızda nefret ediyorum. Bunlar bana yük oldu, onları taşımaktan yoruldum” (Yşa.1:13-14).

1:11 Rab burada, “adını küçümseyen kâhinlere” (1:6), dolaysız bir cevap verir: adım büyük olacak… her yerde adıma buhur yakılacak… uluslar arasında adım büyük olacak! Rab’bin, kendi adına verilen saygıya ne denli önem verdiği bellidir. Yüceliğini kimseyle paylaşmamaya kararlıdır.

Daha ileri bir dönemde, dünyanın her köşesinde Rab’be hoş ve temiz sunular sunulacaktır. Tanrı’nın bin yıllık görkemli Egemenliği kurulduğunda bütün dünyadan buhur yükselecektir! Efendimiz İsa gelecek ve uluslar arasında hük-medecektir. O gün bütün halklar “kılıçlarını çekiçle dövüp saban demiri, mızraklarını bağcı bıçağı yapacaklar. Ulus ulusa kılış kaldırmayacak. Savaş eğitimi yapmayacaklar artık… Parsla oğlak birlikte yatacak… sular denizi nasıl dolduruyorsa, dünya da RAB’bin bilgisiyle dolacak” (Yşa.2:4; 11:6, 9).

Fakat biz dua edelim ki yakında, yaşadığımız çağ sona erip Rab’bimiz gelmeden önce Türkiye’nin her ilinden, her kentinden O’na övgü buhuru yükselsin!

1:12-13 Bu ayetlerde Rab, durumu tekrar açıklayarak kâhinlerin tutumlarına daha fazla ışık tutar. Yüreklerinde Rab’bin Sofrası olan sunağa murdar ve yemeği de küçümsenir diyorlardı. Sunağın yemeği, kâhinlerin yediği kurban etiydi: “Kâhinler soyundan gelen her erkek bu sunuyu yiyebilir. Sunu kutsal bir yerde yenecek, çünkü çok kutsaldır” (Lev.7:6 vb.). Ama onlar hasta ve kötü hayvanları sunuyor, doğal olarak o kurbanların etini yemek zorunda kalıyorlardı. “İnsan ne ekerse onu biçer” (Gal.6:7).

Kâhinler tapınak hizmetinden zevk almalıydılar, çünkü her şeye egemen Rab’be hizmet etmek çok büyük bir onurdur. Ama onlar “Ne yorucu!” diyerek Tanrı’ya burun kıvırıyorlardı. Bunun tersine, çok sayıda mezmur yazan Korahoğulları bu hizmetin yüceliğini şöyle dile getirdiler:

Tanrı’nın sunağına,

Yüce sevinç kaynağım Tanrı’ya doğru gideceğim,

Ve sana ey Tanrı, Tanrım benim,

Çenkle övgüler dizeceğim. (Mez.43:4)

Ey bütün güçlerin RAB’bi, Ne güzel konutun var!

Canım onun avlularını özlüyor, içim geçiyor, yüreğim,

bütün varlığını yaşayan Tanrı’ya sevinçle ezgiler diziyor.

Kuşlar bile bir yuva buldu,

Kırlangıç, yavrularını koyacak bir yer, senin sunaklarında.

Ey bütün güçlerin RAB’bi, Kralım ve Tanrım!

Ne mutlu senin evinde oturanlara,

Sürekli seni överler! (Mez.84:1-4)

Kâhinlerin yaklaşımı böyle olmalıydı. Ancak onlar hizmetten sıkılmakla kalmayıp Tanrı’nın Yasası’nı da çiğniyorlardı. Kurban olarak çalıntıyı, topalı, hastayı getiriyorlardı (bkz. Lev.22:20). Rab’bin öngördüğü standartlardan ödün veriyorlardı. Bu tutumun kaçınılmaz sonucu yıkımdı. Bunu bilmeliydiler. Başkâhin Eli, bundan ötürü sert bir şekilde azarlanıp cezalandırılmıştı:

Sunağıma çıkması, buhur yakıp önümde efod giymesi için bütün İsrail oymakları arasından yalnız atanı kendime kâhin seçtim. Üstelik İsrailliler’in yakılan bütün sunularını da atanın soyuna verdim. Öyleyse neden konutum için buyurduğum kurbanı ve sunuyu küçümsüyorsunuz? Halkım İsrail’in sunduğu bütün sunuların en iyi kısımlarıyla kendinizi semirterek neden oğullarını benden daha çok sayıyorsun? (1Sa.2:28-30)

1:14 Rab, sürüsünden adadığı erkek hayvan yerine Rab’be kusurlu hayvan kurban eden” ikiyüzlü ve sahtekâr kâhinleri açıkça lanetledi. Bu kişiler, sanki her şeyi bilen Tanrı’yı aldatabileceklerdi! İlk Kilise’de de buna benzer bir tutumla, yüreklerinde düzen kuran Hananya ve eşi Safira hemen öldüler (Elç.5:1-11). Elçi Petrus, Hananya’yı düşündürücü sözlerle şöyle kınadı: “Sen insanlara değil, Tanrı’ya yalan söylemiş oldun!”

Bizler de kime hizmet ettiğimizi hiçbir zaman unutmayalım! Rab “Ben büyük bir kralım” diyor. Kendisini küçük düşürmemize izin vermeyecektir. Korahoğulları’nın başka bir mezmuru şöyle duyurur, “Ne müthiştir yüce RAB, bütün dünyanın ulu Kralı” (Mez.47:2). Rab’bin önünde nasıl davrandığımıza çok dikkat etmeliyiz. “Tanrı’yı hoşnut edecek biçimde saygı ve korkuyla tapınalım. Çünkü Tanrımız yakıp yok eden bir ateştir” (İbr.12:28-29).

Rab, “adını küçümseyen kâhinlere” son olarak der ki, uluslar adımdan korku duyacak. Biz O’nun adını yüceltsek de yüceltmesek de, O kendi saygınlığını bizzat koruyacaktır. Eğer O’nu onurlandırmazsak, zarar gören Rab değil, yalnızca bizler olacağız!





2) Rab, kâhinlik antlaşmasını 	bozan kâhinleri azarlıyor

(2:1-9)


	 	2:1-2 İkinci bölümün ilk yarısında 	(2:1-9), Rab, kâhinlerin sadakatsizliğini tekrar ortaya koyar ve 	onları nasıl cezalandıracağını bildirir. Ataları Levi ile 	yapılan antlaşmaya ve kâhinlerin sorumluluklarına baktığımızda, 	yoldan ne kadar sapmış olduklarını görebiliriz. Mesih 	aracılığıyla Tanrı’nın kâhinleri kılınan bizler de 	buradaki kâhinlik ilkelerine çok dikkat etmeliyiz..

	 	Rab kâhinlere doğrudan doğruya seslendi ve onları uyardı. Eğer 	sözünü dinlemezlerse ve adını yüceltmeye istekli olmazlarsa, 	onları cezalandıracağını belirtti. Bu ciddi sözler, bize de 	Rab’bin uyarısını hafife almamamız gerektiğini gösterir. 	Rab, vereceği cezaları beş tümce ile sıraladı:

	 	1. Üzerinize lanet 	yağdıracağım

	 	2. Hayırdualarınızı 	lanete çevireceğim.

	 	3. Soyunuzu 	paylayacağım.

	 	4. Bayramlarınızda 	kurban ettiğiniz hayvanların gübresini yüzünüze saçacağım.

	 	5. Sizi önümden 	atacağım.

	 	Rab onların almış oldukları bereketleri lanete çevirmişti 	bile. Geçim kaynakları olan ondalıktan (3:9-11) kendi soylarına 	kadar her alanda lanetleneceklerdi. Bu bereketler hayırdualar 	olarak diye çevrilmiştir, ama Musa’nın Yasası’na karşı 	gelmenin sonucunun her türlü bereketin lanete dönüşmesi 	olduğuna göre ifadeyi birbirlerine söyledikleri kutsama sözleri 	değil de Tanrı’nın bereketlerinin ortadan kaldırılması 	olarak anlamalıyız (bkz. Yas.28:15-68).

	 	Bu lanetin nedenini Rab şöyle açıkladı: Çünkü beni 	onurlandırmaya istekli değilsiniz. Eski çeviri ise özgün 	metne tümüyle bağlı kalarak Rab’bin sözlerini şöyle dile 	getirir: “çünkü onu yüreğinize koymuyorsunuz.” Başka 	bir deyişle, kâhinler Rab’bin adını onurlandırmayı 	yüreklerine koymuyorlardı.

	 	Ayet 3’teki sözleriyle Rab, özellikle kâhinlerin ayıplarını 	yüzlerine vuruyordu. Eylemleri Kutsal Olan’a o kadar iğrenç ve 	ayıp geliyordu ki hayvanların gübresini yüzünüze saçacağım 	dedi. Sunakta yakılan kurbanın derisi, dışkısı ve gübresi 	ordugâhın dışında yakılırdı (Çık.29:14; Lev.4:12; 16:27; 	İbr.13:11). Kâhinler de gübreyle birlikte utanç yerine 	götürülecekti. Rab, bu sözleri sanki onları aşağılarcasına 	söylüyordu. Sürgün öncesi günlerde de buna benzer bir uyarıda 	bulunmuştu: “(onları) gübre yakarcasına kökünden 	kurutacağım” (1Kr.14:10).

	 	İncil’de buna benzer bir durum bulmak mümkündür: “Ne 	sıcak ne soğuksun, ılıksın. Bu yüzden seni ağzımdan 	kusacağım” (Va.3:16). Ruhsal durum çok vahimdi ve artık 	vakit kalmamıştı. Tövbe etmedikleri takdirde, bu uyarılar 	gerçekleşecekti.

	 	2:4 Antlaşma sözcüğü bu bölümün 	ana fikridir ve altı kez geçer: Tanrı Levi’yle (2:4, 5, 8) ve 	iman atalarıyla (2:10) yaptığı antlaşmaları anımsatmış, 	bunlara ek olarak evlilik antlaşması (2:14), ve son olarak Yeni 	Antlaşma (3:1) dile getirilmiştir.

	 	“Antlaşma” olayı, anlaşmadan farklıdır; “ant” 	sözcüğünün özel bir önemi vardır. Antlaşma bir konuda 	karşılıklı ant içen iki taraf arasındaki sorumlulukları ve 	koşulları belirler. Sözlük anlamı şöyledir: “Taraflar bir 	işi üzerlerine alıp yerine getireceklerine dair karşılıklı 	olarak söz verir, ahitleşir.”

	 	Rab kâhinlik görevini üstlensinler diye Levi oğulları ile bir 	antlaşma yapmıştı (bkz. Say.3:45-48; 18:21-24). Bu nedenle, 	antlaşmayı bozan taraf oldukları için onlardan hesap soruyordu. 	Kutsal Kitap’ın bütününe bakıldığı zaman, Rab’bin 	kendisiyle yapılan antlaşmaları ne denli ciddiye aldığını 	görmek mümkündür. Rab’bin uyarıları gerçekleşince kâhinler 	de bunu bileceklerdir.

	 	2:5-7 Söz konusu antlaşma, kâhin Pinehas, zina eden 	İsrailli adam ile Midyanlı kadını öldürdüğü zaman 	yapılmıştı (bkz. Say.25:1-15). Pinehas Tanrı’nın adını 	onurlandırmak için büyük gayret göstermiş, Rab de onunla 	ilgili olarak şöyle demişti:

	 	Onunla bir esenlik antlaşması yapacağım 	Kendisi ve soyundan gelenler için kalıcı bir kâhinlik antlaşması 	olacak bu. Çünkü o Tanrısı için kıskançlık duydu ve İsrail 	halkının günahlarını bağışlattı. (Say. 	25:12-13)

	 	Bu kalıcı antlaşma, yaşam ve esenlik verecek bir 	antlaşmaydı. Amacı da Tanrı’ya saygı gösterilmesiydi. O 	zamanki kâhinler Rab’den korkuyorlardı. Ama artık Malaki’nin 	döneminde bu saygı kalmamıştı.

	 	Gerçek bir kâhinin dört niteliği vardır ve bunlar 6. ayette 	sıralanır:

	 	Doğru öğüt ağzındaydı. 	(ağzı)

	 	Dudaklarında hile yoktu.

	 	Benimle esenlik ve doğruluk içinde yürüdü. 	 (yaşamı)

	 	Birçoklarını da suç yolundan döndürdü.

	 	Aynı nitelikler bizim için de geçerlidir. Ağzımızdan çıkan 	sözler, hem doğru dürüst olmalı, hem de başkalarını doğru 	yola getirmek amacıyla söylenmelidir. Bizler de her gün esenlik 	ve doğruluk içinde yürümeliyiz. Tanrı’nın halkı bizden öğüt 	istediğinde dudaklarımız bilgiyi korumalıdır.

	 	Peki bunları nasıl başaracağız? Yeremya peygamber aracılığıyla 	Rab şöyle dedi: “Ama meclisimde dursalardı, sözlerimi 	halkıma bildirir, onları kötü yollarından ve davranışlarından 	döndürürlerdi” (Yer.23:22). Gerçek kâhinliğin anahtarı, 	Rab’bin huzurunda duayla durup gece gündüz O’nun sözleri 	üzerinde derin derin düşünmekten başka bir şey değildir. Eğer 	Tanrı’nın sözlerini iletmek ve başkalarını kurtarmak 	istiyorsak, bundan başka bir yol yoktur. Kutsal Ruh ile Kutsal 	Yazılar sayesinde “Tanrı adamı her iyi iş için donatılmış 	olarak yetkin olur” (2Ti.3:17).

	 	2:8-9 Kâhinler Levi’yle yapılan 	antlaşmaya bağlı kalmadılar. Bu antlaşmayı kendileri 	çiğnedikleri gibi halkı da yoldan saptırdılar. Tıpkı Zekeriya 	10:2-3 ve 11:16-17’de kınanan değersiz çobanlar gibi sürüyü 	gütmeyi ihmal ettiler. Efendimizin Ferisiler ve din bilginleriyle 	ilgili söylediği şu sözler bu kâhinler için geçerli: “eğer 	kör köre kılavuzluk ederse, ikisi de çukura düşer” 	(Mat.15:14). Rab kâhinlerin yanlışlarını beş tümceyle 	sıraladı:

	 	Siz yoldan saptınız,

	 	Öğrettiklerinizle birçoklarını suça sürüklediniz,

	 	Levi’yle yaptığım antlaşmayı bozdunuz…,

	 	Benim yollarımı izlemediniz,

	 	Kutsal Yasa’yla ilgili konularda adam kayırdınız.

	 	Bu suçlardan ötürü, Rab kâhinleri utandırmaya ve 	cezalandırmaya başlamıştı bile: Bu yüzden ben de bütün 	halkın önünde sizi aşağılayıp gülünç duruma düşürdüm. 	Peygamber aracılığıyla bir zamanlar başkâhin Eli’yi uyaran 	Rab’bin tutumu, o günden beri hiç değişmemiştir, “Beni 	onurlandıranı ben de onurlandırırım. Ama beni saymayan küçük 	düşürülecek” (1Sa.2:30).





C) Rab, evlilik antlaşmasını 	bozan halkını azarlıyor (2:10-16)


	 	Malaki’nin metninde buraya kadar kâhinlerin suçları kınanır. 	Ama halk da suçsuz değildir. Bu nedenle 2:10’dan itibaren Rab 	halkın özellikle evlilik konusundaki hainliğini ortaya koyar.

	 	Tanrı İsrailliler’e iki toplumsal kurum buyurmuştu: Kâhinlik 	ile evlilik. Malaki 2’de bu kurumlar birer Tanrısal antlaşmaya 	dayanırlar: Levi’yle yapılan kâhinlik antlaşması ve 	karı koca arasında yapılan evlilik antlaşması. Evlilik 	antlaşmasının iki yönü vardı: Tanrı, kendisiyle halkı 	arasındaki ilişkiyi bir evliliğe benzetiyordu. Bu ruhsal 	“evliliğin” yürürlüğe girmesi Sina Dağı’nda bir 	antlaşmayla sağlanmıştı (bkz. Çık.24:3-8). İsrail halkı 	orada Tanrı’ya sadık kalacaklarına dair söz verdiler. Bu 	ilişkinin önemli bir gereği, putperest uluslardan eş almamaktı.

	 	Evlilik antlaşmasının ikinci yönü ise karı koca arasındaki 	evlilikti. Burada da eşler, verdikleri sözün gereği olarak yaşam 	boyu birbirlerine sadık kalmalıydılar.

	 	Mesih İnanlıları için evlilik kurumunun her iki yönünün de 	devam ettiğini söyleyebiliriz. Yalnız Tanrı’nın yeni halkı 	olan kilise düzeninde, kâhinler ve Levililer gibi özel bir ruhban 	sınıfı yoktur. Artık Mesih aracılığıyla imanlıların her 	biri kâhin olmuşlardır (1Pe.2:5, 9). Kâhinlik ve evlilik 	kilisenin temel öğelerini oluşturur. Örneğin, Efesliler 	5:19-25’te bunları bir arada görebiliriz:

	 	KHİNLİK:

	 	Birbirinize mezmurlar, ilahiler, ruhsal ezgiler söyleyin; 	yürekten Rab’be ezgiler, mezmurlar okuyun; durmadan, her şey 	için Rabbimiz İsa Mesih’in adıyla Baba Tanrı’ya şükredin. 	Mesih’e duyduğunuz saygıdan ötürü birbirinize bağımlı 	olun.

	 	EVLİLİK

	 	Ey kadınlar, Rab’be bağımlı olduğunuz gibi, kocalarınıza 	bağımlı olun. Çünkü Mesih bedenin kurtarıcısı olarak 	kilisenin başı olduğu gibi, erkek de kadının başıdır. Kilise 	Mesih’e bağımlı olduğu gibi, kadınlar da her durumda 	kocalarına bağımlı olsunlar.

	 	Ey kocalar, Mesih kiliseyi nasıl sevip onun uğruna kendini feda 	ettiyse, siz de karılarınızı öyle sevin.

	 	2:10 Üçüncü soru grubu bu ayette 	bulunur: Hepimizin babası bir değil mi? Bizi yaratan aynı 	Tanrı değil mi? Yahudiler Tanrı’yla aralarındaki özel 	ilişkiyle övünüyorlardı: “Bir tek Babamız var, o 	da Tanrı’dır” (Yu.8:41). Aynı Baba’dan olmaları (bkz. 	1:6) onları kardeş kılmıyor mu? O halde nasıl olur da 	birbirlerine sadık kalmıyorlar? Ancak, Tanrı’yı ve O’nun 	yollarını düşünmeyen bir insanın diğer insanlarla ilişkileri 	de yanlış bir temel üzerine kurulur. İnsanların birbirlerini 	hor görüp incitmeleri, her bireyin Tanrı’dan gelen değerini ve 	eşitliğini bilmemekten kaynaklanır.

	 	İnsan, hayvanlardan daha üstün bir şekilde, yalnızca bedensel 	değil, ahlaksal ve ruhsal bir varlık olarak yaratılmıştı. 	Tanrı’yla zengin ve derin bir ilişki içinde bulunmak üzere 	tasarlanmıştı. Tanrı’nın benzerliğinde yaratılan insana, 	Tanrı’ya özgü nitelikler, sevgi, yaratıcılık, mantık ve 	doğruluk gibi özellikler verilmişti. Bu yüzden insanın çok 	büyük bir değeri vardı; öldürülmemeli (Yar.9:6) ve hatta 	sövülmemeliydi (Yak.3:9). Ne yazık ki, 	Tanrı’nın bu ilkelerine sırt çeviren insan, kardeşine karşı 	da hainlik yapabilir. Tanrı’ya sadık kalmayan bir kişi, insana 	da sadık kalmaz.

	 	2:11-12 Bu ayetlerde imanlı olmayanlarla 	evlenme “ihaneti” konusunda uyarı yapılır. İsrail’le 	yapılan antlaşmaya göre İsraillilerin başka halklarla evlenmesi 	kesinlikle yasaktı:

	 	Kız alıp vermeyeceksiniz. Kızlarınızı 	oğullarına vermeyeceksiniz; oğullarınıza da onlardan kız 	almayacaksınız. Çünkü onlar oğullarınızı beni izlemekten 	saptıracak, başka ilahlara tapmalarına neden olacaklardır. O 	zaman RAB size öfkelenecek ve sizi çabucak yok edecek. (Yas.7:3-4)

	 	Dolayısıyla, bu buyruğu çiğneyen halk ataların yaptığı 	antlaşmayı bozmuş oluyordu. Nitekim evlendikleri kız, yalnız 	yabancı bir ulusun kızı değil de, “yabancı ilaha tapınan 	kız” diye adlandırılır. İsa’ya iman etmeden önce, 	doğal insan bu dünyanın ilahı olan İblis’in çocuğudur (bkz. 	Yu. 8:44).

	 	Söz konusu ihanet, Malaki’yle aynı 	tarihsel döneme ait Nehemya 13’te açıklandı. İsrail’in 	Tanrısı’nı tanımayan kişilerle evlenmiş olan Yahudiler 	haince davrandı. Nehemya onları şöyle payladı:

	 	Yabancılara kız verip kız almayacaksınız. Kral Süleyman bu 	yabancı kadınlar yüzünden günaha girmedi mi? Onca ulusun 	kralları arasında Süleyman gibisi yoktu. Tanrı onu öyle sevdi 	ki, bütün İsrail’e kral yaptı. Ama yabancı kadınlar onu bile 	günaha sürükledi. Şimdi de siz yabancı kadınlarla evlenerek 	Tanrımız’a ihanet ediyorsunuz. Yaptığınız bu büyük 	kötülüğe göz mü yumalım?

(Neh.13:25-27)

	 	Malaki peygamber, bu davranışlarda bulunanlara karşı Rab’bin 	tutumunu açıkça bildirdi: Rab’bin sevdiği kutsal yeri 	kirletti. Bunu yapan kişi, kim olursa olsun, Her Şeye Egemen 	RAB’be sunular getirse bile RAB onu Yakup’un topluluğundan 	atsın!

	 	İncil bu konuda aynı gerçeği vurgular. Evliliği bir çift 	hayvanın girdiği boyunduruğa benzeten elçi Pavlus durumu şöyle 	açıklar:

	 	İmansızlarla aynı boyunduruğa girmeyin. 	Çünkü doğrulukla fesadın ne ortaklığı, ışıkla karanlığın 	ne paydaşlığı olabilir? Mesih’le Beliyal uyum içinde olabilir 	mi? İman edenle iman etmeyenin ortak yanı olabilir mi? Tanrı’nın 	tapınağıyla putlar uyuşabilir mi? Çünkü biz yaşayan 	Tanrı’nın tapınağıyız. 	(2Ko.6:14-16)

	 	Bu ayetlerde iyi bir evlilik için gereken nitelikleri bulmak 	mümkündür: ortaklık, paydaşlık, uyum, söz birliği ve 	uyuşma. İmanlı kişiyle Rab arasındaki ilişkide bu kadar 	sıkı bir yakınlık varsa, Rab’be zıt niteliklere sahip bir 	“gazap çocuğu” (Ef.2:3) ile nasıl bir evlilik 	yapılabilir? İmanlı olmayan kişi ister istemez fesadın, 	karanlığın, imansızlığın ve hatta putperestliğin hâkim 	olduğu İblis’in egemenliğinde yaşamaktadır. Böyle bir 	kişiyle yapabileceğimiz evlilik, sırf fiziksel ve duygusal bir 	ilişkiye dayanacaktır. Ama yaşamımızın en önemli alanı olan 	ruhumuzda hiçbir beraberlik söz konusu olmayacak, çok geçmeden 	bu evlilikte büyük ve derin sorunlar doğacaktır. Üstelik, 	kendisine çok sayıda putperest eş alan Kral Süleyman gibi, 	imanlının da Tanrı’dan uzaklaşması mümkündür.

	 	Demek ki imanlı bir kişinin, imanlı olmayan bir kız veya erkekle 	evlenmesi Tanrı’ya sırt çevirmektir. Zaten eğer imanlı kişi 	Rab’le sıkı beraberlik içinde yaşıyorsa, kesinlikle böyle 	bir şey yapmak istemeyecektir.

	 	12. ayet bu suçun cezasını gözler önüne seriyor: Suç 	işleyen kim olursa olsun,72 	İsrail topluluğundan atılacaktır! Rab’be sunu getirmek 	bile böyle bir günahı bağışlatamaz. Nehemya 13:28’de bunun 	bir örneği bulunur. İncil’de, imansızla evlenen kişiye böyle 	bir ceza uygulanması buyrulmaz. Ancak Elçi Pavlus’un 	‘boyunduruk’ benzetmesi ve imanlıların yalnızca imanlılarla 	evlenmelerine izin vermesi, yeterince önemli uyarılarıdır. 	İmanlılar Malaki’den ibret almalıdır! Bu konu çok ciddidir.

	 	2:13-14 Bu ayetlerde boşanma 	“ihaneti” dile getirilir. Malaki’de evlilikle ilgili 	ikinci bir durum vardı. Kocalar çeşitli nedenlerle karılarını 	boşamaya başlamışlardı. Rab bu yüzden onların getirdikleri 	sunuları kabul etmiyordu. Halkın bütün yalvarışlarına rağmen 	Tanrı onlardan hoşnut değildi ve bereketini esirgiyordu.

	 	Rab bu cezanın nedenini etkili bir şekilde dile getirdi. 	Evliliklerin bozulmasına ve boşanmalara dikkat çekti: Çünkü 	RAB seninle gençken evlendiğin karın arasında tanıktır. O 	yoldaşın ve evlilik antlaşmasıyla karın olduğu halde ona 	ihanet ettin. İncil’de, karı koca arasındaki anlaşmazlığın 	önemli bir sonucu ortaya konulmuştur. Karısıyla anlayış içinde 	yaşamayan kocanın duaları engellenmektedir (1Pe.3:8).

	 	Bu sözlere bakarak, Rab’bin yalnızca tekeşli evlilik istediği 	açık bir şekilde görülebilir. Zaten Tevrat’ın en başında 	“ikisi (üçü, dördü, beşi değil) 	tek beden olacak” denilmiştir (Yar.2:24). Tek karı 	ile tek koca arasındaki ilişkiye büyük önem veren ayetler73 	arasında güzel bir öğüt bulunur:

	 	Suyu kendi sarnıcından,

Kendi kuyunun 	kaynağından iç…

Gençken evlendiğin karınla mutlu 	ol…

Aşkıyla sürekli coş. 	(Özd.5:15-19)

	 	Rab boşanmayı bir ihanet olarak nitelendiriyor. Evlilik 	antlaşmasıyla Tanrı’nın önünde bir erkek ile bir kadın 	birbirine söz vermiş ve böylece karı koca ilan edilmiştir. Ama 	kocalar, karılarını boşamakla verdikleri sözü tutmuyor, 	eşlerine ihanet ediyorlardı. Bu ciddi antlaşmayı bozarak 	Tanrı’nın öfkesini uyandırıyorlardı.

	 	Bu ayetlerde karıları betimleyen iki güzel ifade var:

	 	1) Yoldaşın veya “arkadaşın” - Kadın kocasının 	hizmetçisi veya ikinci sınıf yardımcısı değildir. Kesinlikle 	yalnız cinsel ilişkinin zevkini veya ürününü sağlayan bir 	araç da değildir. Tersine kocasının dostu ve yoldaşıdır. 	Dolayısıyla, kocası yaşam yolculuğunun her yönünü onunla 	dayanışma içinde paylaşmalıdır. Arkadaş olarak onunla 	dertleşir, onunla konuşmaktan, ve birlikte zaman geçirmekten zevk 	alır. İmanlı bir kocanın en yakın dostu karısı olmalıdır.

	 	Mesih inanlılar topluluğunu nasıl sevdiyse, koca da eşini aynı 	şekilde, hatta kendi bedeni gibi sevmelidir (Ef.5:25-28). Onunla 	anlayış içinde ve şefkatle yaşamalıdır.

	 	2) Evlilik antlaşmasıyla karın - Kutsal 	Kitap’a göre evlilik yaşam boyu süren kutsal bir ilişkidir. 	Evlilik bir antlaşma niteliğini taşımaktadır ve bu yüzden çok 	ciddidir. İmanlılar için geçimsizlik gibi bahanelerle ayrılmak, 	antlaşmayı bozmak için geçerli neden değildir. Evli çiftler, 	sık sık evlilik yeminleri üzerinde düşünmelidirler. Rab’bin 	kendisi “seninle gençken evlendiğin karın arasında tanıktır 	ve Tanrı boş yere ant içenlerden hoşlanmaz (Vai.5:4).

	 	Bu doğrultuda Efendimiz İsa Mesih şöyle buyurdu:

	 	Karısını fuhuş dışında bir nedenle 	boşayan onu zinaya itmiş olur. Boşanmış bir kadınla evlenen de 	zina etmiş olur… ‘Evet’iniz evet, ‘hayır’ınız hayır 	olsun. (Mat.5:32, 	37)

	 	Demek ki, yoldaş ve arkadaş olan eş, evlilik antlaşmasının 	gereği olarak, koca tarafından baş üstünde tutulmalıdır.

	 	2:15 Tanrı’nın imanlı evliliklerde 	aradığı neydi? Kendisine özgü bir soy arıyordu veya 	harfi harfine çevirecek olursak bir Allah zürriyeti arıyordu. 	İsrail’in imanlı ve Tanrı’ya bağımlı olan kesiminden 	Mesih çıkacaktı. Halkın Tanrı’ya sadık kalan kesimi, 	“devrildiği zaman kütüğü kalan yabanıl fıstık ve meşe 	ağacına” benzetilmiştir. “Kutsal soy” işte bu 	kütükten çıkacaktır (Yşa.6:13).

	 	Tanrı imanlı erkek ile kadını bu amaçla birleştirmiş, sahte 	ilahların “çocukları” ile evlenmeden O’na adanmış bir soy 	olmalarını amaçlamıştır. Böylece, karı ve koca evliliklerini 	Tanrı’nın istediği şekilde yürüterek kutsal olacaktır.

	 	“Adam annesini babasını bırakıp karısına 	bağlanacak, ikisi tek beden olacak.” Şöyle ki, onlar artık iki 	değil, tek bedendir. O halde Tanrı’nın birleştirdiğini, insan 	ayırmasın. 	(Mat.19:5-6)

	 	Rab hâlâ imanlı çiftlerin yaşamlarında bir Tanrı soyu 	görmek ister. Çocuklarını Rab’bin terbiye ve öğüdüyle 	büyütmelerini buyurur (Ef.6:4). Sevgi ve sadakatle yürüyen bir 	aile yaşamı, Rab’bin iyiliğini en güzel temsil eden 	tanıklıktır. Şu uyarıya çok dikkat etmeliyiz:

	 	Tanrı’nın isteği şudur: Kutsal olmanız, 	fuhuştan kaçınmanız, her birinizin, Tanrı’yı tanımayan 	uluslar gibi şehvet tutkusuyla değil, kutsallık ve saygınlıkla 	kendine bir eş alması ve bu konuda haksızlık edip kardeşini 	aldatmamasıdır. Daha önce de size söylediğimiz, sizi 	uyardığımız gibi, Rab bütün bu suçlardan ötürü insanları 	cezalandıracaktır. Çünkü Tanrı bizi ahlaksızlığa değil, 	kutsal bir yaşam sürmeye çağırdı. Dolayısıyla bu çağrıyı 	reddeden kişi insanı değil, size Kutsal Ruhu’nu veren Tanrı’yı 	reddetmiş olur. 	(1Se.4:3-8)

	 	2:16 Burada Rab çok açık bir şekilde 	boşanmayla ilgili tutumunu bildiriyor: Ben boşanmadan nefret 	ederim. Bu ayeti başka türlü anlamak olanaksızdır. 	İmanlılar boşanma olasılığı akıllarına bile getirmemelidir.

	 	Bunu izleyen ifade, evlilikte zorbalıkla ilgili Tanrı’nın 	düşüncesini ortaya koyuyor: Giysisinin üstüne bir de 	zorbalığı kuşanan kişiden de nefret ederim. Tanrı, evlilik 	ilişkisinde herhangi bir zorbalıktan nefret ettiğini 	belirtmektedir. Toplumumuzda yaygınlaşan zorbalık hiçbir şekilde 	imanlıların evinde bulunmamalıdır.

	 	Rab’bin nefret ettiği davranışları öğrenip bunlardan kaçmak 	imanlıya yaraşır bir tutumdur. Böyle diyor Her Şeye Egemen 	RAB. Bunun için kendinize dikkat edin (ruhunuzu sakının) 	ve ihanet etmeyin. İhanet konusundaki uyarı iki kere 	tekrarlanmıştır.

	 	Buraya kadar Malaki’nin peygamberlik sözlerinde gelecekle ilgili 	herhangi bir önbildiri görülmedi. Tanrı yalnız o zamanki 	durumla ilgili olarak kâhinlerin ve halkın “ruhça gelişmesi, 	cesaret ve teselli bulması için” İsrail’e seslendi 	(1Ko.14:3). Bu peygamberlik sözleri onları “öğretmek, 	azarlamak, yola getirmek, doğruluk konusunda eğitmek için” 	verildi (2Ti.3:16).

	 	Fakat son iki bölümde Rab’bin gelişiyle ilgili daha çok 	açıklamaya yer verilir. Gelecek olan Rab dünyayı yargılayacak, 	Tanrı’ya kulluk edenle etmeyen arasında ayrım yapacaktır 	(3:18).





Ç) Rab, gelişini önceden 	bildiriyor (2:17 - 3:6)


	 	2:17 Dördüncü soru grubu 2:17’de 	bulunur. Malaki, halkı, sözleriyle Rab’bi usandırmakla suçlar. 	İsrail halkı yüzyıllar önce aynı duruma düşmüştür: “Beni 	günahlarınızla uğraştırdınız, suçlarınızla usandırdınız” 	(Yşa.43:24). Yüreği nasırlaşmış olan halk, Malaki 	aracılığıyla gelen sözlere şöyle karşılık verir: “O’nu 	neyle usandırdık?” Bunun üzerine Rab, peygamber 	aracılığıyla onlara yakınmalarını hatırlatır: “Kötülük 	yapan herkes RAB’bin gözünde iyidir, O onlardan hoşnuttur” ya 	da “Hani, adalet sağlayan Tanrı nerede?”diyerek usandırdınız.

	 	Tanrı’nın karakterine yapılan iftiralara bakın! Halkın 	Rab’den uzaklaşmış olduğu ne kadar bellidir! Ruhsal gerçekleri 	artık anlamaz hale gelmişlerdi. İbadetlerinin karşılığını 	almadıklarını düşünerek Rab’bi haksızlık yapmakla 	suçluyorlardı. Hatta kendi homurdanmalarında herhangi bir 	küstahlık bile göremediler. Ancak Tanrı’yı bu şekilde 	suçlamaları çok büyük bir terbiyesizlikti.

	 	Tanrı’yla ilgili düşüncemiz veya Tanrı’ya bakış açımız 	hayatımızı yönlendirecektir. Tanrı’nın karakterine yönelik 	iftiralara kulak asmamak gerekir. İsrail’in ilk atası İbrahim, 	Tanrı’nın adaletiyle ilgili şöyle dedi: “Bütün dünyayı 	yargılayan adil olmalı” (Yar.18:25). Kesinlikle öyledir. 	Musa da halka şöyle buyurdu:

	 	Ululuğu için Tanrımız’ı övün!

	 	O Kaya’dır, işleri kusursuzdur,

	 	Bütün yolları doğrudur.

	 	O haksızlık etmeyen güvenilir Tanrı’dır.

	 	Doğru ve adildir. 	(Yas.32:4)

	 	Kutsal olan Tanrı her etkinliğinde adildir; en ufak adaletsizliği 	bile söz konusu olamaz! “Kesinlikle hayır! Herkes yalancı 	olsa bile, Tanrı’nın doğruyu söylediği bilinmelidir” 	(Rom.3:4).74

	 	İsrail halkı, Kötülük yapan herkes RAB’bin gözünde 	iyidir, O onlardan hoşnuttur diyordu. Kötülerin iyi durumunu 	gören mezmur yazarı da kıskanarak şöyle demişti: “Ayaklarım 	neredeyse tökezlemiş, adımlarım az kalsın kaymıştı.” 	Ancak Tanrı tapınağına girince, sonlarının ne olacağını 	anladı (Mez.73:2, 17). Tanrı adildir, ama kötülere karşı çok 	sabırlıdır. Halk, Tanrı’nın adaletini görmek istiyordu. 	Ancak Tanrı kötülüğe karşı sabırla değil de anlık adaletle 	karşılık verseydi, yok olurlardı.



	 	3:1 Adalet sağlayan Tanrı nerede? 	sorusunun yanıtı şu ayette bulunur: Aradığınız Rab 	ansızın tapınağına gelecek. Ama O’nun gelişi 	onların beklediği gibi olmayacak, “yargılamak için size 	yaklaşacağım” (3:5).

	 	Bu büyük önbildirinin ilk satırı İncil’in üç ayetinde 	aktarılır.75 	Markos 1:1-2’e göre “Tanrı’nın Oğlu İsa Mesih’le 	ilgili müjdenin başlangıcı” Yahya peygamberin ortaya 	çıkışıydı. Bu ayet ve Yşa.40:3, Yahya’nın gelişini 	önceden açıklar. Peygamber Yahya, İsrailoğulları’na, 	kendisinden sonra gelecek olana, yani İsa’ya iman etmelerini 	söyledi. Onları tövbe edip vaftiz olmaya çağırarak Mesih’in 	yolunu hazırladı. Yahya’nın bildirisi dolaysız ve sadeydi: 	“Tövbe edin! Tanrı’nın Egemenliği yaklaşmıştır” 	(Mat.3:2). Efendimiz İsa, Malaki’nin sözlerini kullanarak 	Yahya’yı şöyle övdü:

	 	Öyleyse ne görmeye gittiniz? Bir peygamber 	mi? Evet! Size şunu söyleyeyim, gördüğünüz kişi peygamberden 	de üstündür. “İşte, habercimi senin önünden gönderiyorum; 	o önden gidip senin yolunu hazırlayacak” diye yazılmış olan 	sözler onunla ilgilidir. Size doğrusunu söyleyeyim, kadından 	doğanlar arasında Vaftizci Yahya’dan daha üstün biri 	çıkmamıştır. 	(Mat.11:9-11; Lu. 7:26-28)

	 	Ne var ki, bu büyük haberci yalnızca Rab’bin yolunu 	hazırlamak için çölde yükselen bir “ses”ti 	(Yşa.40:3; Yuh.1:23). Tapınağına gelecek olan öncesiz ve sonsuz 	“Söz,” ise Tanrı’nın kendisiydi (Yuh.1:1). 	Malaki 3:1 ve Yeşaya 40:3, vaat edilen Mesih’in kimliğini çok 	açık bir şekilde ortaya koyarlar: Tapınağın asıl sahibi Rab 	Yahve’dir. Yani İsa 	Mesih, insan bedenine bürünmüş olan Tanrı’dan başkası 	değildir. Kendi tapınağına, Rab’bin bizzat kendisi gelecekti!76

	 	Antlaşma habercisi (Antlaşma meleği) deyişi, 	Mesih’in ölüp dirilerek gerçekleştireceği Yeni Antlaşma’ya 	işaret ediyordu (bkz. Yer.31:31-33; Mat.26:28; Luk.22:20; 	İbr.8:6-13; 9:15; 13:20). Burada “haberci” sözcüğü ‘aracı’ 	sözcüğüyle özdeştir; nitekim Mesih, Yeni Antlaşma’nın 	aracısı olmuştur. Halk antlaşmaya sadık kalmadı, ama Rab 	sözüne sadıktı ve İsrail’in bütün ümidi O’ydu.

	 	Bu ayetlerde, Mesih’in yeryüzüne iki ayrı gelişi, sanki tek 	‘bir’ geliş gibi aktarılıyor. Eski Antlaşma’daki 	peygamberlik etkinliğinin önemli bir özelliği budur. Birbirinden 	çok uzak tarihlerde gerçekleşecek olan olaylar yan yana, hatta 	aynı ayette bulunur:



	 	3:2-5 Halk adalet sağlayan Tanrı’yı 	arıyordu. Ancak O’nun gelişine büyük bir yargının eşlik 	edeceğini düşünmüyorlardı. Mesih’in getireceği adil düzeni 	istiyorlar, ama O’nun gerçek adaleti kendilerini yakacağını 	akıllarına getirmiyorlardı. Bu yüzden Rab şöyle soruyor: O’nun 	geleceği güne kim dayanabilir?

	 	Rab, İsrailoğulları’nı, ve özellikle Levioğulları olan 	kâhinleri ateşten geçirecektir. Bu yargı bir maden arıtıcısının 	ateşine, Rab ise arıtıcının kendisine benzetiliyor. Eski 	atölyelerde, arıtıcı ateşte eriyen madenin önünde durur, 	arada bir üzerinden cürufu sıyırıp atardı. Saf gümüş 	üzerinde kendi yüzünün yansımasını görene kadar bu işe 	devam ederdi. Aynı şekilde, İsrail’de değerli maden vardı, 	ama önce bütün pislik ve cüruftan arınması gerekliydi. Rab’bin 	ustalığı sayesinde İsrail deneme ateşinde eriyecek, arıtılıp 	temizlenecekti. Yeşaya 1:25’te bu olay şöyle dile gelir:

	 	Sana karşı duracak,

Kül suyuyla arıtır gibi seni 	cüruftan arıtıp temizleyeceğim.

Eskiden, 	başlangıçta olduğu gibi,

Sana yöneticiler, danışmanlar 	yetiştireceğim.

Ondan sonra “Doğruluk Kenti”,

“Sadık 	Kent” diye adlandırılacaksın.

	 	Mesih inanlısının yaşamında Tanrı bu arıtma işine şimdiden 	başlamıştır. “Çünkü yargılamanın, Tanrı’nın ev 	halkından başlayacağı an gelmiştir” (1Pe.4:17). Tanrı 	bizdeki kusurları yakıp arıtmak amacıyla bizi acı ve deneme 	ateşinden geçirir:

	 	Şimdi kısa bir süre çeşitli denemeler sonucu acı çekmeniz 	gerekiyorsa da, sevinçle coşmaktasınız. Böylelikle içtenliği 	kanıtlanan imanınız, İsa Mesih göründüğünde size övgü, 	yücelik, onur kazandıracak. İmanınız, ateşle arıtıldığı 	halde yok olup giden altından daha değerlidir... Sizleri Mesih'te 	sonsuz yüceliğine çağıran ve bütün lütfun kaynağı olan 	Tanrı'nın kendisi kısa bir süre acı çekmenizden sonra sizi 	yetkinleştirip pekiştirecek, güçlendirip temellendirecektir. 	(1Pe.1:6-7; 5:10).

	 	Ne var ki, Malaki’de kastedilen olay, İsrail’le ilgili olup, 	büyük sıkıntı dönemin sonunda gerçekleşecektir. Zekeriya 	13:9’da, Yeruşalim kuşatmasıyla ilgili bu dönem etkili bir 	dille ortaya konulur:

	 	Kalan üçte birini ateşten geçireceğim,

	 	Onları gümüş gibi arıtacağım,

	 	Altın gibi sınayacağım.

	 	Bana yakaracaklar,

	 	Ben de onlara karşılık vereceğim.

	 	“Bunlar benim halkım” diyeceğim.

	 	Onlar da, “Tanrımız RAB’dir” 	diyecekler.

	 	Bunun sonucu olarak Levililer, Rab’be doğrulukla sunular 	sunacaklar ve Rab sunulardan hoşnut kalacak.

	 	Kuyumcuya saf gümüş veya altın gerekir; onun için cürufun 	hiçbir değeri yoktur. Aynı şekilde, Rab’be de aklanmış 	gerçek imanlılar gerekir. Bu nedenle bütün sahtekârlar 	temizlenecektir: Bütün büyücüler, zina edenler, yalan yere 	ant içenler, işçinin, dulun, öksüzün, yabancının hakkını 	çiğneyenler, benden korkmayanlar toplanıp atılacaktır. 	Rab’bin Egemenliği ancak bu şekilde kurulabilir. İsa deliceler 	benzetmesinde bu olayı şöyle açıkladı:

	 	Deliceler nasıl toplanıp yakılırsa, çağın 	sonunda da böyle olacaktır. İnsanoğlu meleklerini gönderecek, 	onlar da insanları günaha düşüren her şeyi, kötülük yapan 	herkesi O’nun egemenliğinden toplayıp kızgın fırına 	atacaklar. Orada ağlayış ve diş gıcırtısı olacaktır. Doğru 	kişiler, o zaman Babaları’nın egemenliğinde güneş gibi 	parlayacaklar. Kulağı olan işitsin! 	(Mat.13:40-43)

	 	Rab günahkârlara karşı hemen tanık olacaktır. İnsanın 	yaptıklarının hiçbir ayrıntısı O’ndan saklı değildir. 	“Kendisine hesap vereceğimiz Tanrı’nın gözü önünde her 	şey çıplak ve açıktır” (İbr.4:13).

	 	3:6 Bu gelecek yargıdan İsrail’in küçük 	bir kesimi kesinlikle kurtulacaktır. Bunun güvencesi olarak Rab, 	kendi değişmez karakterini gösteriyor. Onların yok olmamalarının 	tek nedeni budur. Halk adalet arıyordu, oysa yalnız merhamet ve 	lütuf sayesinde hayatta kalabileceklerdi. “Her Şeye Egemen 	RAB bazılarımızı sağ bırakmamış olsaydı, Sodom gibi olur, 	Gomora’ya benzerdik” (Yşa.1:9).

	 	Kutsal Kitap Tanrı’nın güvenilirliği ve değişmezliğini 	vurgular. O, vermiş olduğu vaatlere “sadık RAB”dir 	(Yşa.49:7). Verdiği sözde durur: “Vaat eden Tanrı 	güvenilirdir” (İbr.10:23). Hiçbir zaman sözünden caymaz 	ve değişmez. Onun lütfu hiçbir zaman azalmaz, tükenmez:

	 	Her nimet, her mükemmel armağan yukarıdan, 	kendisinde değişkenlik ya da döneklik gölgesi olmayan Işıklar 	Babası’ndan gelir. (Yak.1:17)

	 	Tanrı insan değil ki,

Yalan 	söylesin,

İnsanoğlu değil ki,

Düşüncesini 	değiştirsin.

O söyler de yapmaz mı?

Söz verir de yerine 	getirmez mi? (Say. 	23:19)





D) Rab, kendisini soyanları 	azarlıyor (3:7-12)


	 	3:7-9 İsrail ulusu, tarihi boyunca sürekli 	Rab’bin buyruklarına karşı geldi. O’na karşı 	güvensizliğimiz, sözüne ve yasasına karşı olan tutumuzda 	ortaya çıkar. İsrail hiçbir zaman tam bir içtenlikle Tanrı’ya 	dönmedi; tersine asi bir ulus olarak suç işlemeye devam ettiler 	(bkz. Yşa.43:27; Hez.2:3; Hoş.10:9; Elç.7:51). Buna rağmen Rab, 	onları sürekli kendisine dönmeye çağırdı ve kendisinin de 	onlara dönmeye hazır olduğunu belirtti.

	 	Beşinci soru grubunda yine iki soru var: Halk önce nasıl 	döneriz? diyor. Bunun üzerine Rab, gerçek bir dönüş 	yapmaları için İsrail’e somut bir örnek veriyor: Siz benden 	çalıyorsunuz. İnsanın, kendisini yaratan Tanrı’yı 	soyması akıl almaz bir girişimdir. Ancak kör olmuş İsrail 	halkı, bunu anlamıyor ya da anlamak istemiyordu: Senden nasıl 	çalıyoruz? diye görmezden geliyorlardı. Rab sabırla onlara 	cevap verdi: Ondalıkları, sunuları çalıyorsunuz.

	 	Bir şeyi çalabilmek için onun bir başkasının malı olması 	gereklidir. İsrail’in bütün toprağı ve ondan çıkan ürünün 	tümü zaten Rab’be aitti: “RAB’bindir yeryüzü ve 	içindeki her şey, dünya ve üzerinde yaşayanlar” 	(Mez.24:1; bkz. 50:10-11; 89:11). Ancak Rab, yasasında onlardan 	yalnızca ilk doğan hayvanları ve toprakta yetişen ürünün 	ondalığını talep ediyordu:

	 	İster toprağın ürünü, ister ağacın 	meyvesi olsun, toprakta yetişen her şeyin ondalığı RAB’be 	aittir. RAB için kutsaldır. (Lev.27:30)

	 	Her yıl tarlalarınızda yetişen ürünlerin ondalığını bir 	yana ayıracaksınız. Tahılınızın, yeni şarabınızın, 	zeytinyağınızın ondalığını, sığırlarınızın ve 	davarlarınızın ilk doğanlarını, Tanrınız RAB’bin adını 	yerleştirmek için seçeceği yerde O’nun önünde yiyeceksiniz. 	Bunu yapın ki, her zaman O’ndan korkmayı öğrenesiniz.” 	(Yas.14:22-23)

	 	Kutsal Kitap sık sık para konusuna değinir, çünkü parayı 	kullanma biçimimiz Tanrı’ya olan güvenimizin açık bir 	göstergesidir. Eğer para konusunda güvenilir değilsek, “ruhsal” 	konularda da güvenilir olamayız. Efendimiz şöyle dedi: “En 	küçük işte dürüst olmayan kişi, büyük işte de dürüst 	olmaz. Dünyanın aldatıcı serveti konusunda güvenilir 	değilseniz, gerçek serveti size kim emanet eder?” 	(Luk.16:10-11)

	 	Ondalığını vermeyen bir kişi, yalnızca Rab’den değil, 	kâhinlerden, Levililer’den, dul kadınlardan, öksüzlerden ve 	yabancılardan da çalıyordu. Çünkü bu insanların hepsi 	geçimlerini ondalıktan sağlıyorlardı (Lev.6:16; 7:14, 32-34; 	27:30-32; Yas.14:28-29; 18:3-4). Buna benzer olarak günümüzde, 	vergi kaçıran kişi yalnızca devletten değil, devlete bağımlı 	olan bütün insanlardan da çalmaktadır. İsrail bundan ötürü 	lanete uğramıştı.

	 	3:10-12 Öncelikle Rab’bin evi olan 	tapınakta yiyecek bulunması gerekiyordu.77 	Bu, insanların Rab’be verdikleri önemin ve sevginin 	göstergesiydi. Rab her şeyden önce bizim yüreğimizi ister: 	“Oğlum, yüreğini bana ver; ve gözlerin yollarımdan zevk 	alsın” (Özd.23:26, eski çeviri). Rab’den çalabilen bir 	kişinin yüreği O’dan zaten uzaktır.

	 	Rab halkına, ondalığı getirmelerini, O’nun cömertliğini bu 	şekilde sınamalarını istiyor, bir bakıma onlara meydan okuyor. 	Elbette bütçemiz uygun olmayınca, gelirimizin ilk payını Rab’be 	vermek iman ister. Ama Rab şöyle bir söz veriyor: Göreceksiniz 	ki, göklerin kapaklarını size açacağım, üzerinize dolup taşan 	bereket yağdıracağım.

	 	Süleyman, Rab’bin bu konudaki tutumunu şöyle bir özdeyişle 	açıklamıştır: “Eli açık olan daha çok kazanır, hak 	yiyenin sonuysa yoksulluktur. Cömert olan bolluğa erecek, 	başkasına su verene su verilecek” (Özd.11:24-25). Elçi 	Pavlus söz konusu ruhsal ilkeyi şu sözlerle özetledi:

	 	Az eken az biçer, çok eken çok biçer. 	Herkes yüreğinde niyet ettiği gibi versin;isteksizce ya da 	zorlanmış gibi değil. Çünkü Tanrı sevinçle vereni sever. Her 	zaman, her yönden, her şeye yeterli ölçüde sahip olarak her iyi 	işe cömertçe katkıda bulunabilmeniz için, Tanrı her nimeti 	size bol bol sağlayacak güçtedir. 	 (2Ko.9:6-8)

	 	Eğer İsrail halkı bunu yaparsa, bütün ulusların göreceği 	bereketler yağacaktı. Ülkeniz özlenen bir yer olacak” 	deyişi, bütün ulusların Yeruşalim’e gideceği Mesih’in 	krallığındaki güzellikleri andırır. Rab kutsal topraklardan 	hoşnut kalacak, çünkü her şey “Rab’be adanmış” 	olacak (Zek.14:20-21).





E) Rab, kendisine kulluk edenle 	etmeyen arasında ayrım yapacak (3:13 - 4:6)


	 	Kutsal Kitap’ta, ve özellikle “Bilgelik Kitapçıkları” 	dediğimiz Eyüp, Mezmurlar, Süleyman’ın Özdeyişleri ve Vaiz 	kitapçıklarında bütün insanlar, Doğrular ile Kötüler, 	Erdemliler ile Sahtekârlar, Anlayışlı 	olanlar ile Anlayışsız olanlar ve en çok da Bilge 	(Hikmetli) olanlar ve Akılsız olanlar diye hep 	iki gruba ayrılmışlardır (örneğin, Özd.14:1-9). Son yargı 	gününde Tanrı bu insanları sonsuza dek birbirinden ayıracaktır 	(bkz. Yu.5:28-29; Rom.2:7-11; Va.20:11-15).

	 	Malaki’nin son on iki ayetinde bu iki grubu ve Tanrı’nın 	onlara nasıl bir karşılık vereceğini görüyoruz. 3:13-15’te 	Rab’den korkmayan şikâyetçiler, ve 3:16-18’de Rab’den 	korkan alçakgönüllüler yer alır. 4:1-6’da Rab’bin Günü’nde 	bu insanların iki farklı sonunu göreceğiz.

	 	3:13-15 Bu metinde son bir soru grubu 	görülüyor. Rab İsrail’i kendisine karşı sert sözler 	söylemekle suçlar. Onlar ise duyarsızdırlar, çünkü bunun 	farkında bile değildirler. Sana karşı ne söyledik? 	diyerek yüreklerindeki kayıtsızlığı dışa vururlar.

	 	14. ayet, halkın Tanrı’ya karşı nasıl söylendiklerini ortaya 	koyuyor: Tanrı’ya kulluk etmek yararsızdır diyorlardı. 	Bu sözler, 2:17’deki düşünceyi biraz daha açmaktadır. 	Yasa’nın gereklerini yerine getirdik, sadaka verdik, oruç 	tuttuk, vb. Hani bizim ödülümüz? Bu yaklaşımda, günahın ve 	Tanrı’nın lütfunun ne olduğunu bilmeyen bir pazarlık ruhu 	vardır. Ancak Tanrı bu oyuna gelmez. Kimse yaptıklarıyla 	övünmesin diye O’nun huzuruna yalnız lütuf yoluyla 	girilebilir: “İman yoluyla, lütufla kurtuldunuz. Bu sizin 	başarınız değil, Tanrı’nın armağanıdır. Kimsenin 	övünmemesi için iyi işlerin ödülü değildir” 	(Ef.2:8-9).

	 	Bu ayetlerde sergilenen durum, Eyüp kitapçığında irdelenen çok 	eski bir soruyu yansıtıyor: Neden kötü insanlar rahat ederken 	doğru insanlar acı çekmektedir? Bu sorunun yanıtı, Tanrı’nın 	yargı kürsüsü önünde açıkça verilecektir. Ne var ki Tanrı, 	bu çağda “güneşini hem kötülerin hem de iyilerin üzerine 	doğdurur; yağmurunu hem doğruların hem eğrilerin üzerine 	yağdırır” (Mat.5:45). Doğrular, kötülerin çektiği aynı 	acıları çekebilir, hatta büyük olasılıkla imanlı kişi, 	imanı yüzünden daha da çok sıkıntı çekecektir. Tanrı 	şimdilik buğdayın arasındaki deliceleri ayıklamamaktadır, 	ancak “çağın sonunda… İnsanoğlu meleklerini gönderecek, 	onlar da insanları günaha düşüren her şeyi, körülük yapan 	herkesi O’nun egemenliğinden toplayıp kızgın fırına 	atacaklar” (Mat.13:14-30; 36-43). Kötülük yapanlara büyük 	sabır gösteren Tanrı, onlara şöyle seslenir:

	 	Tanrı'nın sınırsız iyiliğini, hoşgörüsünü, sabrını 	hor mu görüyorsun? O'nun iyiliğinin seni tövbeye yönelttiğini 	bilmiyor musun? İnatçılığın ve tövbesiz yüreğin yüzünden 	Tanrı'nın adil yargısının açıklanacağı gazap günü için 	kendine karşı gazap biriktiriyorsun. Tanrı, 	“herkese, yaptıklarının karşılığını verecektir.” 	(Rom.2:4-6)

	 	Sonuçta “doğru” ile “kötü” arasındaki temel fark şudur: 	“Doğru” kişi Tanrı’ya ve O’nun karakterine güvenir, bu 	doğrultuda imanla yaşar. Oysa “kötü” kişi Tanrı’ya 	güvenmez ve “iman olmadan Tanrı’yı hoşnut etmek 	olanaksızdır” (İbr.11:6).

	 	3:16-18 Her zaman Tanrı’ya sadık kalan 	küçük bir imanlı topluluk var olacaktır: “Tanrı’nın 	lütfuyla seçilmiş küçük bir topluluk” (Rom.11:5). 	Rab’den korkan bu insanlar birbirleriyle konuşurlarken, Rab 	onların söylediklerini dikkatle dinler. Yukarıdaki şikâyetçilere 	karşın, bunlar Rab’den korkup adını sayanlardır. 	Rab’bin gözünde böyle insanlar çok değerli mücevherler 	gibidir (Flp.4:3). Tanrı’nın öz halkı ve hazinesidirler (bkz. 	Çık.19:5; Yas.14:2; 26:18; Mez.135:4; Tit. 2:14). Böyleleri için 	O’nun önünde bir anma kitabı yazılmıştır. Diğer 	insanlar imanlılarla alay ederken, Rab kendi halkını görür ve 	onlara şöyle söz verir: Öz halkımı ortaya çıkardığım 	gün, benim olacaklar.

	 	Dünya Tanrı’yı tanımadığı gibi bizi de tanımaz. Yalnız 	Rab’bin gelişiyle birlikte her şey belli olacaktır. “Sevgili 	kardeşlerim, daha şimdiden Tanrı’nın çocuklarıyız, ama ne 	olacağımız henüz bize gösterilmedi. Ancak, Mesih göründüğü 	zaman O’na benzer olacağımızı biliyoruz. Çünkü O’nu 	olduğu gibi göreceğiz” (1Yu.3:1-2). O zaman herkes Rab’bin 	doğru kişiyle kötü kişi, Tanrı’ya kulluk edenle etmeyen 	arasında ayrım yaptığını görecektir. Doğru olmak 	demek, Tanrı’ya yürekten kulluk etmek demektir.



	 	4:1 Rab’bin büyük yargı ve öç “günü”78 	geliyor. 3:2’de olduğu gibi o gün yanan ateşe benzetilir: Fırın 	gibi yanıyor. Buradaki benzetmede ise kendini beğenmişlerle 	kötülük yapanlar cürufa değil, samana benzetilmiştir. 	Saman kötülük yapanlar için sık sık kullanılan bir 	benzetmedir.79 	Rab’be karşı direnen bütün yönetimler, güçler, ve hatta 	O’nu tanımayan her insan rüzgârın sürüklediği saman çöpü 	gibi olacaktır. Rab İsa’nın bizzat kendisi insanları 	birbirinden ayıracaktır: “Harman yerini temizlemek ve buğdayı 	toplayıp ambarına yığmak için yabası elinde hazır duruyor. 	Samanı ise sönmeyen ateşte yakacaktır” (Luk.3:17). Burada 	yazıldığı gibi, “onlarda ne kök, ne dal bırakılacaktır.” 	Bir başka deyişle, kötülüğün ne temeli ne de meyvesi 	kalacaktır. Bunların tümü, o gün bir daha ortaya çıkmamak 	üzere yok edilecektir.

	 	Samanla cürufun ortak bir özelliği vardır: Delice gibi hiçbir 	işe yaramazlar! Değersiz ve yararsızdırlar. Üstelik iyi olanı 	da bozar ve çürümesine neden olurlar. Böylelerini yakıp 	atmaktan başka çıkar yol yoktur. Tanrı, bütün insanları 	sevdiği halde, kendisini sevmeyen kişi için bir şey yapamaz. 	O’nun sabrına karşı ısrarla kayıtsız kalanlar, kendi 	sonlarını hazırlamaktadır. Sonunda Tanrı, bu insanları kendi 	egemenliğinden dışlamak zorunda kalacaktır. Kutsal Kitap’ta 	cehennem kavramı, “Rab’bin varlığından ve yüce gücünden 	uzak kalarak sonsuza dek mahvolma cezası” olarak 	nitelendirilir (2Se.1:9).

	 	4:2-3 Rab, 3:16’da adına saygı 	gösterenlere seslenir ve onlara muhteşem vaatler verir. Bu 	kişiler, o gün bütün umutlarının gerçekleştiğini 	göreceklerdir. Kötüler için yargı ve ceza günü, doğrular 	için büyük bir sevinç ve şifa günü olacaktır. Dünyanın 	karanlık gecesi son bulacak, “Doğruluk Güneşi”nin 	doğuşuyla, yani Mesih’in gelişiyle birlikte gerçek gün 	başlamış olacak! Çağların sonuna ulaşmış olan bizlere elçi 	Pavlus bu yüce günün umudunu şöyle müjdeler:

	 	Gece 	ilerledi, gündüz yaklaştı. Bunun için karanlığın işlerini 	üzerimizden atıp ışığın silahlarını kuşanalım... Gün 	ışığında olduğu gibi, saygın bir yaşam sürelim. 	(Rom.13:11-12)

	 	Mesih, gelini olan Kilise tarafından “parlak sabah yıldızı” 	olarak beklenirken (Va.22:16-17), İsrail’in içindeki sadık 	azınlık tarafından “Doğruluk Güneşi” olarak 	beklenir. Gece görünen sabah yıldızı özellikle güneş 	doğmadan önceki son saatte görülür. Mesih geri gelene kadar 	dünya karanlık altındadır. Bu çağ bitecek, güneş doğacak, 	karanlık yok olacak!

	 	Rab geldiği zaman, O’nun halkı Şeytan’ı ve ona ait olan 	güçleri ayakları altında ezecekler (bkz. Rom.16:20). Bu konu 	Eski Antlaşma peygamberlik sözlerinde sık sık yer alır; Rab 	kötülük yapanları ve bütün kibirlileri tamamen alçaltacaktır 	(Yşa.26:5-6). Galip gelen kutsallar ise Mesih’le birlikte dünyayı 	yargılayacaktır (1Ko.6:2). Rab onlara şöyle söz verir:

	 	Galip gelene, yaptığım işleri sonuna dek 	sürdürene ulusların üzerinde yetki vereceğim. “Demir çomakla 	güdecek onları, çömlek gibi kırıp parçalayacaktır.” Galip 	gelene sabah yıldızını da vereceğim. (Va. 	2:26-28)

	 	4:4 Rab son bir kez halkını Kutsal Yasa’ya 	uymaya çağırır. Onlara, Kutsal Yasa’nın Musa’ya 	verilmesiyle ilgili olayları hatırlatır. Rab alevler içinde Sina 	Dağı’na inerek büyük kudretini, görkemini ve kutsallığını 	gözler önüne sermişti. İsa’dan sonra İncil’in İbraniler 	kitapçığını yazan elçi, imanlılara İsa’da sahip oldukları 	ayrıcalıkları açıklarken aynı olayı şöyle hatırlatır:

	 	Sizler dokunulabilen, alev alev yanan dağa, karanlığa, koyu 	karanlık ve kasırgaya, gürleyen çağrı borusuna, tanrısal 	sözleri ileten sese yaklaşmış değilsiniz. O sesi işitenler, 	kendilerine bir sözcük daha söylenmesin diye yalvardılar. “Dağa 	bir hayvan bile dokunsa taşlanacak” buyruğuna dayanamadılar. 	Görünüm öyle korkunçtu ki, Musa, “Çok korkuyorum, 	titriyorum” dedi.

	 	Oysa sizler Siyon Dağı'na, yaşayan Tanrı'nın kenti olan 	gökselYeruşalim'e, bir bayram şenliği içindeki onbinlerce 	meleğe, adları göklerde yazılmış ilk doğanların topluluğuna 	yaklaştınız. Herkesin yargıcı olan Tanrı'ya, yetkinliğe 	erdirilmiş doğru kişilerin ruhlarına, yeni antlaşmanın aracısı 	olan İsa'ya ve Habil'in kanından daha üstün bir anlam taşıyan 	serpmelik kana yaklaştınız. (İbr.12:19-24)

	 	Tanrı’nın Yasası’nı alan İsrail ulusu, büyük 	ayrıcalıklara sahipti. Bu nedenle Tanrı o yasayı anımsamalarını 	söyledi. Bunun hesabını onlardan soracaktır. Bizler Mesih’te 	İsrailliler’den çok daha yüce bereketlere kavuştuk ve bizden 	de hesap sorulacaktır.

	 	4:5-6 Eski Antlaşma’nın son iki ayeti 	Peygamber İlyas’ın Rab’bin büyük ve korkunç günü 	gelmeden önceki gelişiyle ilgilidir. İlyas’ın görevi, 	İsrail halkını tövbeye çağırmak olacaktır, öyle ki Tanrı 	ülkeyi lanetlemesin. Tanrı’nın gönderdiği melek Cebrail, 	Yahya’nın doğuşunu babası Zekeriya’ya bildirirken, 	üstleneceği görevi şöyle tanımladı:

	 	İsrailoğulları’ndan birçoğunu, 	Tanrıları Rab’be döndürecek. Babaların yüreklerini 	çocuklarına döndürmek, söz dinlemeyenleri doğru kişilerin 	anlayışına yöneltmek ve Rab için hazırlanmış bir halkı 	yetiştirmek üzere, İlyas’ın ruhu ve gücüyle Rab’bin 	önünden gidecektir. (Luk.1:16-17)

	 	Toplumsal yozlaşma toplumun en küçük birimi olan aile 	ilişkilerinde başlar. Son günlerde, Tanrı’dan uzaklaşmanın 	önemli bir belirtisi şu olacaktır: “Anne baba sözü 	dinlemez” (2Ti.3:2-3). Tövbe ederek Tanrı’nın sözüne 	uyan aile fertleri birbirleriyle barışırlar. Tövbe eden çocuklar 	babalarından özür diler, onları saymaya başlarlar. Tövbe eden 	baba da çocuklarından özür diler, onları sevmeye ve kayırmaya 	başlar. Ayrıca burada sözü geçen babalar ile çocuklar, 	İsrail’in ataları (İbrahim, vb.) ile gelecek kuşaklar 	anlamında kullanılmış olabilir. Bu durumda, vaat edilen düzelme, 	ilk baştaki saf imana dönmek demektir.

	 	Luka’nın yukarıdaki sözleri, gelecek olan Peygamber İlyas’la 	ilgili vaadin, Vaftizci Yahya’nın ortaya çıkışıyla 	gerçekleştiğini gösteriyor. Acaba, bu vaat tamamen yerine gelmiş 	midir? Yahya, kendisine “Sen kimsin? İlyas mısın?” 	diye soran kâhinlere açıkça “Değilim” diye cevap 	verdi (Yu.1:21). İsa da ölmesi gerektiğini açıkladığı 	öğrencilerinin “Peki, din bilginleri neden önce İlyas’ın 	gelmesi gerektiğini söylüyorlar?” şeklindeki sorularına 	şöyle cevap verdi:

	 	İlyas gerçekten gelecek ve her şeyi yeniden 	düzene koyacak… Size şunu söyleyeyim, İlyas zaten geldi, ama 	onu tanımadılar, ona yapmadıklarını bırakmadılar. Aynı 	şekilde İnsanoğlu da onların elinden acı çekecektir. 	(Mat.17:11-12)

	 	Bu sözlerde İlyas’ın gelişiyle Mesih’in iki gelişi arasında 	paralel bir ilişki vardır. “İlyas’ın ruhu ve gücüyle” 	gelen “Yahya tarafından vaftiz edilmeye yanaşmayan 	Ferisiler’le Kutsal Yasa uzmanları, Tanrı’nın kendileriyle 	ilgili tasarısını reddettiler” (Lu. 1:17; 7:30; bkz 	20:1-8). Yahya’yı reddeden İsrailli yetkililer, daha sonra 	Mesih’in kendisini reddettiler. Aynı şekilde Mesih’in ikinci 	gelişiyle her şeyin yeniden düzenleneceği zamandan önce İlyas 	(veya onun ruhuyla gelen başkası) tekrar gelecek ve 	İsrailoğulları’nı tövbeye çağıracaktır. Kısacası, 	Peygamber İlyas Rab’bin her iki gelişine öncülük 	ederek, hem (Yahya olarak) gelmiştir hem de gelecektir. Yani 	Vaftizci Yahya bir anlamda İlyas’tı, bir anlamda İlyas değildi. 	Yahya. “İlyas değilim” derken, Rab’bin yargı ile 	(ikinci) gelişinin öncüsü olan “İlyas” olmadığını 	gösteriyordu.





SONUÇ:


	 	Bu uyarılarla birlikte Peygamberlerin Yazıları noktalanmıştır. 	Bundan sonra, Tanrı’nın amacına göre aradan dört yüzyıllık 	bir “sessizlik” dönemi geçecekti. Zaman dolunca Tanrı, çağlar 	boyunca beklenen öz Oğlu’nu gönderecekti (Gal.4:4). Ama Mesih 	dünyaya Peygamber Malaki’nin bildirdiği yargıları uygulamak 	için değil de dünya O’nun aracılığıyla kurtulsun diye bir 	kez geldi.

	 	Mesih inanlıları olarak yaşayan Rab Mesih’e imanla 	yaşıyoruz. Mübarek umudumuz da O’nun mutlak dönüşüdür! 	Ölümüyle dirilişini kutladığımız törende ekmeği her 	yediğimizde ve kâseden her içtiğimizde, Rabbin gelişine dek 	Rab’bin ölümünü ilan etmiş oluyoruz. “Evet, tez 	geliyorum!” sözüne bizler “Amin! Gel, ya Rab İsa!” 	diye haykırıyoruz. Yaptığımız her şeyi dirilerle ölüleri 	yargılayacak olan Mesih İsa’nın her an gelebileceği ışığında 	değerlendirmeye çalışıyoruz. O’nun kurulacak olan sonsuz 	egemenliği için yaşıyoruz. Böylece imanımızın iki sağlam 	temeli Mesih’in iki gelişidir!





Sonsöz: ‘Peygamberlik Ruhunun Özü’





Bu son bölümün amacı hem bu kitapta gördüklerimizi toparlamak hem de bütün peygamberliklerin İsa’yla olan ilgisini vurgulamaktır. İki anahtar ayetimiz olacak:

Tanri’nın bütün vaatleri Mesıh’te “evet”tir. (2Ko.1:20)

İsa’ya tanıklık, peygamberlik ruhunun özüdür. (Va.19:10)

Bu ayetlere dayanarak iki önemli gerçeğe bakacağız.





1) Mesih’e ait biri, Tanrı’nın vaat ettiği her şeye sahiptir.


Bu kitapta Daniel, Hagay, Zekeriya ve Malaki’yi incelemeye çalıştık. Bu metinlerde, İsrail’in yaşadığı durumlarla ve sorunlarla ilgili çok sayıda sert uyarı ve teşvik edici güzel sözler gördük. Rab, halkını gözetleyen ve seven Baba olarak, peygamberleri aracılığıyla onlara terbiye edici sözler söylüyor, uyarılarda bulunuyordu.

Ancak peygamberlerin görevi bu kadarla bitmiyordu. Kendilerine daha sonraki günlerle ilgili sayısız önbildiri ve vaat verilmişti. Rab’bin bütün dünyanın tek kralı olacağı ve bütün uluslara gerçek barışın duyurulacağı görkemli bir dönem bekleniyordu. Üstelik, bundan daha önemli olan unsur, bunları yerine getirecek olan yüce bir Kişi’nin gelişiydi.

Elbette, Eski Antlaşma çağındaki peygamberlerin bu büyük olayların tam olarak nasıl ve ne zaman gerçekleşeceğini bilmeleri olanaksızdı. Çünkü o zaman Mesih’in bir taraftan acı çekecek ve hatta kurban olarak can verecek bir Kurtarıcı olduğu görülürken, diğer taraftan O’nun bütün dünya üzerinde egemenlik süren yüce bir Kral olduğu görülüyordu. Daha önce açıkladığımız gibi peygamberler, Mesih’in bu iki durumu, ve iki gelişi, arasında uzun bir çağın olabileceğini bilemezdiler:

Size bağışlanacak lütuftan söz etmiş olan peygamberler, bu kurtuluşla ilgili dikkatli incelemeler, araştırmalar yaptılar. İçlerinde olan Mesih Ruhu, Mesih'in çekeceği acılara ve bu acıların ardından gelecek yüceliklere tanıklık ettiğinde, Ruh'un hangi zamanı ya da nasıl bir dönemi belirttiğini araştırdılar.Şimdi size de bildirilen gerçeklerle kendilerine değil, size hizmet ettikleri onlara açıkça gösterildi. Bu gerçekleri gökten gönderilen Kutsal Ruh'un gücüyle size Müjde'yi iletenler bildirdi. Melekler bu gerçekleri yakından görmeye büyük özlem duyarlar. (1Pe.1:10-12)

Bu kitapçıklarda Mesih’e verilen adların ve unvanların bazıları şöyledir: İnsanoğlu, Meshedilmiş olan önder; Mühür Yüzüğü, Dal adındaki Kulum, Taş, Kâhin, Adil Kurtarıcı, Kralınız, Köşe Taşı, Çadır Kazığı, Savaş Yayı, reddedilen İyi Çoban, Bedenini deştikleri Adam, Rab’bin Yakını, Dünyanın tek Kralı, Aradığınız Rab ve Antlaşma Meleği.80 Bu peygamberlerin çizdiği gelecek tablosunda en büyük yeri bu eşsiz “Mesih” alacaktı.

Aslında yalnızca bu peygamberlikler değil, bütün Eski Antlaşma yazıları, beklenen yeni dönemin açılışına ve Tanrı’nın egemenliğini kuracak olan Mesih’in etkinliğine odaklanır. Mesih olmadan Kutsal Yazıların anlamı kalmaz. Çünkü Tanrı’nın vaatleri, Tanrı’nın Mesih’i olan İsa’da gerçekleşmiştir. “Tanrı’nın bütün vaatleri Mesih’te ‘evet’tir” (2Ko.1:20).

İncil’i okuyan bir kişi kendini sürekli İsa Mesih’le baş başa bulur. Çünkü “Tanrı’nın bütün vaatleri Mesih’te evet’tir” (2Ko.1:20). Tanrı’nın müjdesi İsa Mesih’tir. Tanrı bize artık yalnızca yazılı vahiy ile değil, diri Sözü olan biricik Oğul aracılığıyla seslenmiştir. Tanrı kendisini sevenlere armağan etmek istediği her iyiliği, onlara Mesih’i sunarak bağışlar. İncil, İsa’ya iman edenlere verilen güvenceyi şöyle dile getirir: “Öz Oğlu’nu bile esirgemeyip O’nu hepimizin için ölüme teslim eden Tanrı, O’nunla birlikte bize her şeyi bağışlamayacak mı?” (Rom.8:32). Tanrı bize Mesih’i vererek yaşamamız ve Tanrı yolunda yürümemiz için gereken her şeyi de vermiştir (2Pe.1:3).





2) Mesih’e ait biri, İsa’ya olan tanıklığı yüzünden sıkıntı çekecektir.


Her şeye sahip olmak ne güzel değil mi? Halbuki bu vaatlerin birçoğu henüz yerine gelmemiştir. Gücü her şeye yeten Efendimiz henüz büyük kudretini kuşanıp egemenlik sürmeye başlamamıştır. Yaşadığımız dünya hâlâ Kötü Olan’ın denetiminde olduğundan, Mesih’e ümit bağlamış olanlar için ruhsal bir savaş sürmektedir. Şimdiki dönem için elçi şöyle diyor: “Kanım şu ki, bu anın acıları, gözümüzün önüne serilecek yücelikle karşılaştırılmaya değmez. Yaratılış, Tanrı çocuklarının ortaya çıkmasını büyük özlemle bekliyor… Yalnız yaratılış değil, biz de –evet Ruh’un turfandasına sahip olan bizler de– evlatlığa alınmayı, yani bedenlerimizin kurtulmasını özlemle bekleyerek içimizden inliyoruz” (Rom.8:19, 23).

Tanrı çocuklarının bu sıkıntılı dönemdeki göreviyle ilgili olarak Vahiy adlı peygamberlik kitapçığında önemli bir deyiş değişik şekillerde sık sık tekrarlanır: “Tanrı’nın sözü ve İsa Mesih’e tanıklık.”81 Bu ikili deyişin yer aldığı ayetleri gözden geçirelim.

Elçi Yuhanna, aldığı bu vahyi aktararak “Tanrı’nın sözüne ve İsa Mesih’in tanıklığına” tanıklık etti (1:2). Kendisi bu iki gerçek uğruna Patmos denilen adaya hapsedilmişti (1:9). Birçok imanlı da “Tanrı’nın sözü ve sürdürdükleri tanıklık nedeniyle öldürülmüştü” (6:9). İmanlılar bütün dünyayı saptıran büyük ejderhayı, yani Şeytan’ı, ancak “Kuzu’nun kanıyla ve ettikleri tanıklık bildirisiyle” yenebilmişlerdi (12:11). Şeytan’ın, özellikle “Tanrı’nın buyruklarını yerine getirip İsa’ya olan tanıklıklarını sürdürenlerle” savaştığını görüyoruz (12:17). Son olarak, “İsa’ya tanıklık ve Tanrı’nın Sözü uğruna başı kesilenlerin” dirilip Mesih’le birlikte bin yıl egemenlik sürecekleri görülür (20:4).

Bu ikili deyişi, en yalın şekilde Eski ve Yeni Antlaşma olarak anlamak mümkündür. Çünkü Elçi Yuhanna’ya seslenilirken, “Tanrı’nın Sözü” yalnız Eski Antlaşma yazıları anlamına geliyordu. İncil henüz yazıya dökülmemişti. “İsa’ya tanıklık”deyişi ise özellikle İsa’nın elçilerine verdiği göreve işaret ediyordu: “Gerçeğin Ruhu geldiği zaman, bana tanıklık edecek. Siz de tanıklık edeceksiniz. Çünkü başlangıçtan beri benimle birliktesiniz” (Yu.15:26-27; ayrıca bkz. Elç.1:8; 10:39-43; İbr.2:3). Elçilerin İsa’yla ilgili tanıklıklarının İncil olarak yazıya geçirilmesiyle birlikte, bu gerçek ilk ve son kez kutsallara emanet edildi. Böylece Eski Antlaşma yazıları İsa’ya önceden işaret ederken, İncil’in yazıları O’na sonradan tanıklık etmeye devam etmektedir. Bu gerçeği aşağıdaki şekilde bu özetlemek mümkündür:





Ne var ki, bu deyişin daha da düşündürücü bir başka yönü vardır. “Mesih İsa’ya ait olup Tanrı yoluna yaraşır bir yaşam sürmek isteyenlerin hepsi zulüm görecek” (2Ti.3:12). Birçok imanlı İsa’yla ilgili tanıklıkları nedeniyle öldürülmüştür. Tanrı’nın sözüne yarışır bir yaşam süren ve insanların önünde İsa’ya açıkça tanıklık edenler, O’nun tarafından kabul edileceklerdir:

Size şunu söyleyeyim, insanların önünde beni açıkça kabul eden herkesi, İnsanoğlu da Tanrı’nın melekleri önünde açıkça kabul edecek. Ama kim beni insanlar önünde inkâr ederse, kendisi de Tanrı’nın melekleri önünde inkâr edilecek. (Luk.12:8-9)

Tanrı’nın sözü, O’nun gerçeklerini ve bizden neler istediğini açıkça ortaya koyar. Eski peygamberler, bütün hatalarına rağmen, bu gerçeklerden ödün vermeden yaşamaya gayret eden kişilerdi. Bu yüzden daha gevşek bir yaşam sürdürenler peygamberlere hep zulmettiler. İşledikleri suçlardan ötürü peygamberlerin gerçek sözlerine dayanamadılar. İsa “Dünya… benden nefret ediyor. Çünkü yaptıklarının kötü olduğuna tanıklık ediyorum” diyor (Yu.7:7). Bu söz hâlâ geçerlidir, çünkü dünya Tanrı Sözü’nün ışığında yaşayanlardan yana değildir. Ama “doğruluk uğruna acı çekseniz bile, ne mutlu size!” (1Pe.3:14).

Bizler, İsa’ya inananlar olarak, yalnız Tanrı’nın sözüne sadakatimiz için değil, İsa’yla ilgili açık tanıklığımız nedeniyle acı çekeceğiz:

Benim yüzümden insanlar size sövüp zulmettikleri, yalan yere size karşı her türlü kötü sözü söyledikleri zaman ne mutlu size! Sevinin, sevinçle coşun! Çünkü göklerdeki ödülünüz büyüktür. Sizden önce yaşayan peygamberlere de böyle zulmettiler. (Mat.5:11-12)

İsa’ya olan sevgimiz bizi O’na tanıklık etmeye yönlendirmelidir. Yoksa, O’nun gelişini önceden bildiren peygamberlik kitapçıklarını bilmemiz ve anlamamız bir şey ifade etmez. Bilgi, Mesih’i yürekten sevmeyen insanı kibirlendirir.

Elçi Yuhanna, şaşırıp kendisine vahiy getiren meleğe tapınmak üzere ayaklarına kapandığı zaman, melek ona çok güzel bir cevap verdi:

Sakın yapma! Ben de senin gibi ve İsa’ya tanıklığını sürdüren kardeşlerin gibi bir Tanrı’nın kuluyum. Tanrı’ya tap! Çünkü İsa’ya tanıklık, peygamberlik ruhunun özüdür. (Va.19:10)

Gerçek olan bütün “peygamberlik sözleri” İsa’yla ilgili doğru bir tanıklığa sahip olacaktır. Sahte peygamberliğin belirtisi ise, İsa’ya eksik veya doğrudan doğruya yalancı tanıklıkta bulunmaktır. Aynı elçi imanlıları şöyle uyardı:

İsa’nın Mesih olduğunu yadsıyan yalancı değilse, kim yalancıdır? Baba’yı ve Oğul’u yadsıyan, Mesih karşıtıdır. Oğul’u yadsıyanda Baba da yoktur. (1Yu.2:22-23)

Sevgili kardeşlerim, her ruha inanmayın. Tanrı’dan olup olmadıklarını anlamak için ruhları sınayın. Çünkü birçok sahte peygamber dünyanın her yanına yayılmış bulunuyor. İsa Mesih’in beden alıp dünyaya geldiğini kabul eden her ruh Tanrı’dandır. Tanrı’nın Ruhu’nu bununla tanıyacaksınız. İsa’yı kabul etmeyen hiçbir ruh Tanrı’dan değildir. Böylesi, Mesih Karşıtı’nın Ruhu’dur... Sahte peygamberler dünyadandır. Bu nedenle söyledikleri sözler de dünyadandır ve dünya onları dinler. Bizse Tanrı’danız; Tanrı’yı tanıyan bizi dinler, Tanrı’dan olmayan dinlemez. Gerçeğin Ruhu’yla yalan ruhunu böyle ayırt ederiz. (1Yu.4:1-6)

Bizler, elçi Yuhanna’nın, İsa’ya tanıklıklarını sürdüren kardeşlerinden olmak isteriz. Peygamberlik ruhu bizi sürekli İsa’ya yönlendirir, her zaman O’na yaklaştırır. “Tanrı bize korkaklık ruhu değil, güç, sevgi ve özdenetim ruhu vermiştir.” Bunun için Rabbimize tanıklık etmekten ya da O’nun uğruna sıkıntı çekenlerden utanmayalım (2Ti.1:7-8).

Bu kitapta öğrendiğimiz gerçekler için sorumlu tutulacağız. Peygamberlikleri incelemek başka şey, onların ruhunun özüne göre yaşamak başka bir şeydir. Özellikle Mesih’in eşsiz güzelliğini açıklayan bu bölümleri artık biraz daha iyi bildiğimize göre O’na tanıklık etmeye daha çok gayret gösterelim.





Danışılan Eserler Dizini





	 	David Baron, Commentary 	on Zechariah, His Visions and Prophesies, 	Kregel Publications, Grand Rapids, Michigan, 1988.



	George Bristow, VAAT 	– Eski Antlaşma’da Tanrı’nın Değişmez Amacı, 	 2. Basım, Yeni Yaşam Yayınları, 2000.



	Richard Foster, YAŞASIN DİSİPLİN, Yeni Yaşam Yayınları.



	Abraham J. Heschel, The Prophets (Peygamberler), Prince 	Press.



	Keil – Delitzsch, Commentary 	on the Old Testament, 10. Cilt, 	Minor Prophets (Kısa Peygamberler), 	Eerdmans.



	Walter C. Kaiser, Jr., The 	Communicator’s Commentary, Micah – Malachi, 	Lloyd J. Ogilvie, editör, Word Books, Dallas, Texas, 1992



	William MacDonald, Kutsal Kitap Yorumu, Yeni Antlaşma, 	2.Cilt, Yeni Yaşam Yayınları.



	Carlos Madrigal, 	Üçlübirlik Ne Demek? (Tanrıbilimsel Bir İnceleme), 	Müjde Yayıncılık., 1994.



	Paul L. Maier, Josephus - The Essential Writings, (Yosefus – 	Asıl Yazıları) Kregel.



	Alva J. McClain, The Greatness of the Kingdom, BMH Books, 	Winona Lake, Indiana.



	Erich Sauer, Triumph of the Crucified (Çarmıha Gerilenin 	Zaferi), Eerdmans/Paternoster.



	The Expositor’s Bible Commentary, 7.Cilt, Zondervan.



	N.T.Wright, What Saint Paul Really Said (Aziz Pavlus’un 	Gerçekten Söyledikleri), Eerdmans.





	1 		Nitelik bakımından Daniel kitapçığı da bu gruba dahil 	edilmeli, ama o yazının büyük bir kısmı anlatı şeklinde 	yazıldığından ve Daniel diğerleri gibi resmi bir “peygamber” 	olmaya çağrılmadığından Yahudi bilginler tarafından daha 	şiirsel olan “Yazılar” başlığı altına alınmış 	olmalıdır.



	2 		Bu dönemler yazarın kitabında açıklanan dönemlerdir. Bkz. 	George Bristow, VAAT – Eski 	Antlaşma’da Tanrı’nın Değişmez Amacı, 	 2. basım, Yeni Yaşam Yayınları, 2000.



	3 		Bu konuda daha fazla ayrıntıyı “Yahuda 	ve İsrail’in Kralları ve Peygamberleri” başlığı 	olan ekte görebilirsiniz.



	4 		Abraham J. Heschel, The Prophets (Peygamberler), Prince 	Press, 2. cilt. sayfa 4.



	5 		A.g.e., s. 6.



	6 		Elç.2:30’a göre 	“Davut bir peygamberdi.”



	7 		Bu kitapta egemenlik 	ve krallık 	sözcükleri anlamdaş olarak birbirleriyle değiştirilebilir 	şekilde kullanılır. Eski Antlaşma’nın Türkçe çevirisinde 	iki farklı sözcük kullanılmışsa da İbranice tek bir sözcük 	söz konusudur. Aynı şey Yeni Antlaşma’da egemenlik diye 	çevrilen Grekçe sözcük için de geçerlidir.



	8 		Örneğin, N.T.Wright, What Saint Paul Really Said, 	Eerdmans, sayfa 50-51.



	9 		Alva J. McClain, The Greatness of the 	Kingdom, BMH Books, Winona Lake, Indiana, s.178.



	10A.g.e. 	sayfa 135-254.



	11 		Kanımca İbraniler 12:26-27 bunun gelecekte 	olduğunu gösteriyor.



	12Bu 	şema için Bay John Lennox’a borçluyum.



	 	13“Görüm” 	(23 ayette) - 1:17; 	2:19, 28; 	4:5, 9, 	10, 13; 7:1, 	2, 7, 13, 15, 20; 8:1, 	2, 13, 15, 17, 26; 9:21, 	24; 10:14; 	11:14

		“Düş” 	(22 ayette) - 1:17; 	2:1, 2, 	3, 4, 5, 6, 7, 9, 26, 28, 36, 45; 4:5, 	6, 7, 8, 9, 18, 19; 5:12; 	7:1



	 	14VAAT, 	sayfa 198.



	 	15A.g.e., 	s. 182.



	 	16Erich 	Sauer, Triumph of the Crucified, 	Eerdmans/Paternoster, s. 132.



	17 		Eski çeviri: Onlar 	insan soyuyla karışacaklar. Ne var ki, demir balçıkla 	karışmadığı gibi onlar da bir araya gelmeyecekler.



	18 	Bu düşünce için Cecil Allen’e borçluyum.



	19 		Aramice “Bir ilah 	oğlu” veya “Bir 	Tanrı oğlu”



	 	20Çık.7:3; 	Yas.4:34; 6:22; 7:19; 26:8; 29:3; 34:11; Neh.9:10; Mez.135:9; 	Yer.32:20-21 ve Elç.7:36 Rab’bin Musa aracılığıyla Mısır’da 	yaptıklarını kaydeder. Yuh.4:48 ve Elç.2:2 Mesih’in yaptığı 	belirtiler ve harikaları kaydeder. Elç.2:19, 	43; 4:30; 5:12; 6:8; 14:3; 15:12; Rom.15:19; 2Ko.12:12; ve İbr.2:4 	Rab’bin elçiler aracılığıyla yaptıklarını kaydeder. Son 	olarak Mat.24:24; Mar.13:22 ve 2Se.2:9 sahte “mesihlerin” 	yapacakları yanıltıcı mucizeleri kaydeder.



	 	21Gleason L. Archer Jr., 	“Daniel,” The Expositor’s Bible Commentary, Zondervan, 	cilt 7, sayfa 70.



	 	22“Darius” 	(veya Darayavahuş) sözcüğü büyük olasılıkla özel 	isim değil, “sezar” veya “firavun” gibi, “muhteşem olan” 	anlamına gelen krala ait bir unvandır. A.g.e., sayfa 76-77.



	 	23“Kildan” 	sözcüğü (Aramice’de kalda-in), bu ayette (ve 3:8’de) 	Babilliler’in üst sınıfı veya ana ırkı kastetmektedir. Bu 	sözcüğün eşseslisi (anlamları farklı fakat telaffuzu aynı 	olan sözcük) üstün bir yıldızbilimciler veya bilge sınıfı 	kastetmektedir (bkz. 2:5, 10; 4:7; 5:7, 11). A.g.e., sayfa 14-15.



	 	24YAŞASIN 	DİSİPLİN, Richard Foster, Yeni Yaşam Yayınları, s. 11.



	 	25The 	Expositor’s Bible Commentary, Zondervan, cilt 7, sayfa 84.



	 	26A.g.e., 	sayfa 86.



	27 		(bkz. Kutsal 	Kitap’taki dipnot. Bu süre Vahiy 12:14’te aynı sözlerele 	belirtilir.



	 	28A.g.e., 	sayfa 103.



	 	29“Dokuzuncu 	saat” denilen öğleden sonra saat 3:00-4:00 arası (bkz. Elç.3:1; 	10:3).



	30 		Anlayış, bilgelik – 9:13, 22, 25; 10:1; 11:33, 35; 12:3, 	10.

Kavra, anla – 9:2, 22, 23; 10:1, 11, 12, 14; 11:30, 33, 37; 	12:8, 10.

Bil(en) – 9:25; 10:20; 11:32, 38.



	31 		Bkz. Yar.16:7-11; 21:17; 22:11-15; 31:11; Çık.3:2; 14:19; 	Say.22:22-35; Hak.2:1-4; 6:11-21; 13:6-9.





	32 	Örneğin Dan. 10:12, 19; Luk.1:13, 30; 2:10.



	 	33A.g.e., 	sayfa 130-134..



	34 		2.Tolemi’nin kızı Bernisi’nin.



	 	35A.g.e., 	sayfa 134.



	 	36A.g.e., 	sayfa 140-142.



	 	37 	“Özlediği” sözcüğü Mesih’i önceden bildiren Hag.2:7’de 	de geçer.



	38 	 Bkz. Kutsal Kitap’taki dipnot.



	39Bkz. 	Robert L. Alden, The Exopsitor’s Bible Commentary, 	Zondervan, Haggai, 7. cilt, sayfa 571.



	40(1) 	Çölde kurulan portatif tapınma çadırı (Çık.25-31; 35-40).

(2) Süleyman’nın Yeruşalim’de yaptırdığı tapınak 	(2Sa.5-6, 8).

(3) Babil sürgününden sonra aynı yerde tekrar 	yapılan tapınak (Ezr.3-6).

(4) Mesih’in yeryüzünde yaşadığı 	dönemde bulunan Hirodes’in yaptırdığı tapınak (Mat.24:1­2; 	Yu.20:20). Bugün Yeruşalim’deki “ağlama duvarı” 	bu tapınağın temeli olarak biliniyor.

(5) Şimdiki 	dönemdeki İnanlılar Topluluğu olan ruhsal tapınak (Ef. 	2:19-22).

(6) Yasa tanımaz adamın kendisini tanrı ilan edeceği 	tapınak (2Se. 2:3-4).

(7) Mesih’in ikinci gelişinden sonraki 	krallığında muhtemelen Yeruşalim’de yapılacak tapınak 	(Hez.40-48).



	41Bu 	antlaşma aşağıdaki ayetlerde açıkça görülür:

	 	Baba Oğul’a sesleniyor: 	Oğul Baba’ya sesleniyor:

	 	Yeşaya 42:6-7; 49:5-7	Mezmur 40:7-8

	 	İbraniler 1:5, 8-13	İbraniler 2:12-13

	 	Mezmur 110:1, 4		Yuhanna 17



	42İbranice 	Yahve Şabaot adı Zekeriya kitapçığında 52 kez geçer.



	43Örneğin 	bkz. Yaratılış 16:11, 13; 18:1-2, 13, 17; 22:11-12, 15-18; Çıkış 	3:2, 4; Yeşu 5:13; 6:2; Hak. 2:1-5; 6:11-12, 14; 13:3-23.



	44VAAT, 	sayfa 252-253.



	45 		Eski çeviride olduğu gibi İbranice özgün 	metinde, başkâhin Yeru’nun önünde durduğu kişinin RAB’bin 	meleği olduğu açıktır. Oysa bunu 	peygambere gösteren belirsiz: Ve (o,) 	RAB’bin meleği önünde durmakta olan büyük kâhin Yeşu’yu… 	bana gösterdi.



	46 		Masoretik metin “RAB” diyor (bkz. Kutsal 	Kitap’taki dipnot).



	47Bkz. 	Eyü.29:6; Mez.23:5; 45:7; Özd.27:9; Vaiz. 9:8; Ezg.1:3; Yoel 2:24; 	Mar.6:13: Luk.7:46; 10:34; İbr.1:9.



	48 		William MacDonald, Kutsal Kitap Yorumu, Yeni Antlaşma, 	2. cilt, Yeni Yaşam Yayınları, s.231.



	49 		Bu konuda değerli bir inceleme için bkz. 	Çalışmak Kutsaldır, 	Larry Peabody, Haberci Tanıtım, 2003.



	 	50Oruç 	konusunu incelemek isteyenler aşağıdaki ayetlere bakabilir:

	 	1Sa.7:6; 31:13	Yşa.58:3-6

	 	2Sa.l 1:12; 12:16; 12:21-23	Yer.14:12; 36:6; 36:9

	 	1Kr.21:9; 21:12; 21:27	Dan.9:3

	 	2Ta.20:3	Yoe.1:14; 2:12; 2:15

	 	Ezr.8:21-23	Mat.4:2; 6:16-18; 9:14-15; 17:21

	 	Neh.1:4; 9:1	Luk.2:37; 18:12

	 	Est.4:3; 4:16; 9:31	Elç.13:2-3; 14:23; 27:9

	 	Mez.35:13; 69:10; 109:24	Kol.2:20-23



	51 		Zek.9:16; 11:11; 12:3, 4, 6, 8, 8, 9, 11; 13:1, 2, 4; 14:1, 6, 8, 	9, 13, 20, 21.



	52Örneğin 	şu ayetleri karşılaştırabiliriz:

	 	Zek.1-8	Önceki peygamberler

	 	2:12	Mez.17:8	10:12	Mika 4:5

	 	3:8; 6:12	Yşa.4:2; Yer.23:5; 	33:15	10:10-12	Yşa.11:15; 14:25; 30:31

	 	3:10	Mika 	4:4	12:10	Yşa. 53

	 	6:13	Mez.110:4	13:2	Hoş.2:17; 	Yşa.2:18, 20

	 	8:8		Hoş.2:21	13:9	Hoş.2:20

	 	8:20-22	Mika 4:1-2; İşa 	2:2-3	14:3	Yşa.34:1-4

	 	Zek.9-14		14:6-7	Am. 	5:18-20; Yoel 4:15

	 	9:1-8	Amos 1:3; 	2:6	14:8	Yşa.11:9; 2:3; Mika 4:2

	 	9:10a	Mika 5:10	14:11	Amos 	9:13-15

	 	9:10b	Mez.72:8	14:20	Yşa 	23:18

	 	9:16	Yşa.11:12	14:21	Yşa.4:3; 	35:8; Yoel 4:17



	53 	Bkz. İşaya 13:1; 14:28; 15:1; 17:1; 19:1; 21:1, 11, 13; 22:1; 	23:1. Ayrıca bkz. Nahum 1:1; Orada Ninova’nın yok edilmesi 	açıklanıyor.



	54Josephus 	- The Essential Writings, Paul L. Maier, Kregel, s. 198-200.



	55 	 Bkz. Mez.2; 72; Yşa.9:6-7; 32:1; Yer.32:5-6; Mik.5:2-4; vb.



	56 		Esirler (9:11, eski çeviri), 	kale, sürgünler (9:12), yay, ok, savaşçının 	kılıcı (9:13), boru (9:14), sapan taşları 	(9:15), savaş yayı (10:4), savaş, savaşçılar, 	atlılar (10:5).



	57Yar.10:2, 	4; 1Ta.1:5, 7; Yşa.66:19; Hez.27:13, 19; Dan.8:21; 10:20; 11:2.



	58 	 VAAT, sayfa 	324-325.



	 	59Örneğin 	bkz. Yar.49:24; Mez.23; 78:52-53; 80:1; 95:7; Yşa.40:11; Yer.31:10; 	Hez. 34:11-31; Mat.26:31-32; Yu.10:1-30; İbr.13:20; Va.7:17.



	 	60Bkz. 	Çık.22:25; Lev.19:10; 23:22; Yas.15:11; 24:12, 14, 15; 2Sa.22:28; 	Mez.10:2, 9, 12; 72:2, 4, 12; Yşa.66:2; vb. Sefanya 3:12 bunların 	çok güzel bir örneğidir: “Gururlu, 	küstah olanları uzaklaştıracağım aralarından. Halkım kutsal 	dağımda bir daha bana karşı böbürlenmeyecek. Orada sadece 	benim adıma sığınan uysal ve alçakgönüllüleri 	bırakacağım.”



	61 		Eski çeviri bu sözleri şöyle aktarıyor: “Rab, ‘Çömlekçiye 	at. Onu, onunla bana paha biçtikleri o âlâ pahayı çömlekçiye 	at’ 	dedi.”



	 	62Bunun 	başka bir örneği Markos 1:2-3’te görülüyor. İki peygamberin 	sözleri (Yeşaya ve Malaki) yalnız Yeşaya’nın sözleri olarak 	gösteriliyor: “Yeşaya peygamberin 	kitabında şöyle yazılmıştır: ‘Bak, habercimi senin önünden 	gönderiyorum’ (bu cümle 	Mal.3:1’den aktarılıyor)… Çölde 	yükselen ses…” (bu cümle Yşa. 	40:3’ten aktarılıyor).



	 	63Expositor’s 	Bible Commentary, 7. cilt., sayfa 678.



	64 		Zek.12:3, 4, 6, 8, 8, 9, 11; 13:1, 2, 4; 14:1, 4, 6, 8, 9, 13, 20, 	21.



	65 		17 no’lu ilahi, Tanrı’yı 	yüceltelim, Yeni Yaşam Yayınları.



	66 		336 no’lu ilahi, Tanrı’yı 	yüceltelim, Yeni Yaşam Yayınları.



	67İmansızlarla 	yapılan evlilikler (Neh. 10:30; 13:23-27; Mal. 2:11)

		Bozulmuş kâhinlik 	(Neh. 13:4-9; Mal. 1:6 - 2:9)

		Parasal yanlışlıklar 	(Neh. 5:3-7; 13:10-13; Mal. 3:5-10)



	68 		Bkz. örneğin: Yunus kitapçığı; Hez.33:11; Yuh.3:16; 1Ti.2:4; 	2Pe.3:9.



	69Yar.29:30-31 	- “Yakup Rahel’le de yattı. Onu Lea’dan çok 	sevdi… RAB Lea’nın sevilmediğini (İbranice: 	nefret edildiği) görünce…”

	 		Özd.13:24 - “Oğlundan değneği esigeyen, onu 	sevmiyor (İbranice: ondan nefret ediyor) 	demektir. Seven baba ise özenle terbiye 	eder.”

	 		Burada kullanılan sevmek ve nefret etmek fiilleri Malaki 	1:2’de kullanılıyor.

	 		Luk.14:26 - “Biri bana gelip de babasını, annesini, 	karısını, çocuklarını, kardeşlerini, hatta kendi canını 	bile gözden çıkarmazsa (-dan nefret etmezse), 	benim öğrencim olamaz.”



	70Rab’bin 	“adı” sözcüğü şu ayetlerde geçiyor: 1:6 (2 kez), 11 (3 	kez), 14; 2:2, 5; 3:16; 4:2.



	71Buradaki 	“yiyecek” sözcüğü genellikle “ekmek” anlamına 	geliyor. Buna göre ayetin kastettiği “ekmek takdimesi”, 	yani “tahıl sunusu” olabilir (bkz. Lev. 2:1-16; 	6:14-23).



	722:12’deki 	“Kim olursa olsun” ifadesi asıl İbranice’de kelimesi 	kelimesine olarak “öğreten ve öğrenen” veya “uyanık 	bekleyen ve cevap veren” anlamını taşıyor.



	73bkz. 	Mat.19:1-9; 1Ti.3:2, 12; Tit.1:6; vb.



	74Tanrı’nın 	adaleti ile ilgili başka önemli ayetler şunlardır:

		Yas.10:17-18; Eyü.8:3; 	36:6; Mez.11:5-7; 33:5; 50:6; 58:11; 98:9; 119:137; Yşa.30:18; 	45:21; Hez.18:25; 29; Yu.5:30; Elç.17:31; Rom.2:2; 3:6, 21-26; 	1Yu.1:9; Va.15:3; 19:2.



	75Matta 	11:10; Markos 1:2 ve Luka 7:27



	76İsa’nın, 	Tanrı olan RAB/Yahve olduğunu kanıtlayan başka çok ayet var. 	bkz “Üçlübirlik Ne Demek? 	(Tanrıbilimsel Bir İnceleme), Carlos 	Madrigal, Müjde Yayıncılık., 1994 , sayfa 37-47.



	77Bunun 	için tapınakta depolar vardı (bkz. 2Ta.31:11-12; Neh.10:38-39; 	12:44; 13:12).



	78“Rab’bin 	Günü” ile ilgili bilgi için bkz. sayfa 37-39. KONTROL 	EDILSIN !.



	79bkz. 	Çık.15:7; Mez.1:4; 35:5; 83:13; Yşa.5:24; 17:13; 29:5; 33:11; 	Dan.2:35; Hoş.13:3; Mat.3:12; Luk.3:17.



	80bkz. 	Dan.7:13-14; Hag.2:23; Zek.3:8, 9; 6:12, 13; 9:9, 10; 10:4; 11:7-14; 	12:10; 13:7; 14:9; Mal.3:1.



	81bkz. 	Va. 1:2, 9; 6:9; 12:11, 17; 19:10; 20:4.





