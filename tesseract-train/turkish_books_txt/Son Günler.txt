	 		İçindekiler



	Önsöz

	Giriş

	1. 	Geleceği Anlamanın Önemi

	2. 	Geleceği Bildiren Tek Kitap

	3. 	Geleceği Yorumlama Bilimi

	4. 	Gelecekle İlgili Vaatler

	5. 	Mesih’in Gelişinin Belirtileri

	6. 	Geleceğin Takvimi

	Son 	Söz





İthaf ve Teşekkür:

Başta bunu belirteyim ki böyle bir kitabı yazmaya kendimi hiç layık görmüyorum; çünkü son günler konusunu araştırmak henüz keşfedilmemiş ufuklara yelken açmaya benzer. Hamdolsun ki bu keşifte yalnız değiliz, bilinmezliğin ötesinden bize seslenen Tanrı’nın kutsal sözleri yolumuza ışık tutacaktır. Böylece iman ve umudun sağladığı güvenle, emin adımlarla ileri gidip Tanrı’nın bizim için sakladığı hazinelere ulaşacağımızdan şüphem yoktur.

Öncelikle bu eseri daha ben çocukken, gerek güzel öğütleri gerekse örnek davranışlarıyla, yüreğimi Rab’bin sözüne yönelten ve her fırsatta bana son günlerin heyecanını aşılayan babam Mark Mattix’e ithaf etmek istiyorum.

Aynı şekilde, uzun süredir kafamı meşgul eden bu proje sürecinde bana hep destek çıkan eşim Sara’ya ve üç çocuğumuza (Kayra, Tirza ve Gabriel) da teşekkürlerimi dile getirmek istiyorum.

Metni yazarken teolojik açıdan gerektiğinde beni sorguya çeken ama hiçbir zaman teşvikini ve sevgisini esirgemeyen Ken Wiest’e teşekkürlerimi iletmek istiyorum. Bu konuları derlerken beni öğütleriyle düşündüren ve birçok açıdan bana yardımcı olan George Bristow ve Carlos Madrigal gibi değerli ağabeylerime de minnettarım. Son olarak metni düzeltmede bana büyük yardımda bulunan Neslihan Orancı’nın emeği için şükrediyorum.

Tüm bunları yazarken esas isteğim, “o günün yaklaştığını gördükçe” kardeşlerimi yüreklendirmektir (İbr 10:25).





“Övgü, saygı, yücelik ve güç sonsuzlara dek tahtta oturanın ve Kuzu’nun olsun!” (Va 5:13)





Önsöz


	Güzel bir tartışmaya mı 	başlamak istiyorsunuz? Birine gelecekte, son günlerde 	yaşanacaklarla ilgili görüşlerini sorun! Bazı imanlılar için 	eskatoloji (Gelecek olaylarla ilgili Teoloji bilimi) hayatın en 	önemli meselesidir; bu kişiler gazete manşetlerini tararlar, 	sonraki ‘belirti’nin ne zaman çıkacağını araştırırlar. 	Onların çizdikleri haritalar, tablolar ve şemalar vardır ve 	özellikle Vahiy kitabındaki karakterlerin çoğunun kim olduğunu, 	olup bitecek şeylerin neler olduğunu tam olarak bilirler.

	Bazı imanlılar 	ise eskatolojiyi hiç önemsemezler. Onlara göre bu konu hakkında 	doğru tespitleri yapabilmek imkânsızdır; ya Kutsal Kitap net 	değildir bu konuda ya da tartışmak istemiyorlardır.

	Jerry Mattix orta 	yolda bir çizgi izliyor. Belki de en iyisi bu, değil mi? Kutsal 	Kitap’ın gelecekte yaşanacak olayların bazılarını net bir 	şekilde açıkladığını ileri sürerek, bu konuları hem Kutsal 	Kitap’a hem de Kutsal Kitap’ın dışındaki kaynaklara 	başvurarak anlatıyor. Bazen de daha temkinli davranıyor; Kutsal 	Kitap’ın yazdıklarını yadsımadan, bazı konuların o kadar da 	net anlatılmadığını savunuyor.

	Kitap, eskatoloji 	ile ilgili bildik konulara değiniyor; İsa Mesih’in imanlıları 	göğe alışı ve büyük sıkıntı dönemi dahil. Vahiy kitabının 	sırasını izleyen Jerry’nin bazı görüşleri, kimi 	araştırmacıların görüşlerinden farklı. Yine de yazarın 	görüşleri ‘çılgınca’ değil, sadece bir iki ayete 	dayanmıyor, açıklamalarında paralel ayetleri referans göstererek 	görüşlerini sistematik bir şekilde anlatıyor. Ayrıca gazete 	manşetlerini kovalamaksızın, şu anki dünya siyasetini ele 	alarak kendi görüşlerinin dayandığı ipuçlarını ve bunların 	gerçekleşme olasılıklarını açıklıyor. Sizin eskatoloji 	görüşünüz ne olursa olsun, Jerry’nin yorumları dikkate 	değerdir.

	Bu kitapta, 	genellikle başka kitaplarda bulunmayan, son günlerle ilgili 	peygamberliklerin yorumlanması da yer alıyor. Bu bölümün her 	okur için değerli ve yararlı olduğunu düşünüyorum.

	Hiçbir kitapla 	her konuda hemfikir olmayabilirsiniz. Jerry’nin fikirlerinin 	tümünü de belki kabul etmeyebilirsiniz ama başka bir sonuç 	bence yazarı yine de çok mutlu edecektir: Bu kitabıyla, 	düşüncelerinizi ve bilgilerinizi gözden geçirip Kutsal Kitap’a 	ve eskatoloji bakışınızın daha objektif olmasını 	istiyor. Duam şudur ki Jerry bu amaçta başarılı olsun.





										Ken Wiest

										Ankara, Nisan 2012





Giriş


	Son günler derken neyi kast 	ediyoruz? Yakın geçmişi veya bugünleri değil, gelecek günleri. 	Eski Antlaşma’da peygamberler birçok yerde ‘son günler’den 	söz ettiler (bkz. Yşa 2:2; Yer 30:24; Hez 38:16; Dan 10:14; Mik 	4:1). Yeni Antlaşma’da da son günlerle ilgili pek çok söze 	rastlıyoruz (bkz. Yu 6:39; 11:24; 12:48; 2Ti 3:1; 2Pe 3:3; Yah 18). 	İçerik olarak bu ayetler, Mesih’in yeryüzüne dönüp tüm 	ulusları yargılayacağı ve dünyayı mükemmel bir düzene 	sokacağı dönemi anlatır. Aynı zamanda sonun öncesinde 	yeryüzünde yaşanacak bazı olaylar ve görülecek pek çok 	işaretleri de dile getirir. İlginç olan şu ki elçilerin 	öğretisine göre söz konusu olan ‘son günler’, Mesih’in 	ölümü ve dirilişi ile başlamıştır bile (Elç 2:16; İbr 1:2; 	1Yu 2:18). Yani biz şimdiden son günleri yaşıyoruz!

	Orta Doğu’da 	yaşayan bizler Tanrı’nın son günlerle ilgili bildirdiklerini 	anlamak zorundayız; çünkü bugün dahi etrafımızda gelişen 	olaylar, Tanrı’nın Kutsal Kitap’ta belirttiği gelecek 	örgüsünün birer ipliğini oluşturmaktadır. Eskiden beri 	Kutsal Kitap’ta anlatılan olayların birçoğu Anadolu 	topraklarında yaşandı, Kutsal Yazılar buralarda derlendi ve 	gelecekte olacak olaylar da yine de bizim topraklarımızda 	gerçekleşecektir. İnsanlığın hikâyesi burada başladı ve 	burada bitecektir. Yazılı tarih başladığı yere geri 	dönecektir.

	Hristiyan olmayan 	arkadaşlarımızla son günler konusu açıldığında çoğu zaman 	şu soruyla karşılaşırız: “Mesih yeniden gelecekmiş, 	biliyor muydunuz?” Olumlu cevap verdiğimizde şaşırıyorlar, 	çünkü tüm bunların çok önceden Rab’bin sözünde 	bildirildiğini bilmiyorlar. Aslında belki bu bizim eksiğimizdir; 	çünkü onlara Mesih’in ölümünü ve dirilişini vurgularken 	geri dönüşünü anlatmayı ihmal ediyoruz çoğu zaman. Oysa 	elçilerin duyurduğu müjdeye baktığımızda, Mesih’in ikinci 	gelişinin vazgeçilmez bir rol oynadığını görebiliriz (bkz. 	Elç 3:18-20; 17:30-31). Elçi Pavlus da aynı şekilde 	mektuplarında Mesih’in yeniden gelişini sürekli ön plana 	çıkarırdı:

	 		Titus 2:11-14: “Çünkü 		Tanrı'nın bütün insanlara kurtuluş sağlayan lütfu ortaya 		çıkmıştır. Bu lütuf, tanrısızlığı ve dünyasal arzuları 		reddedip şimdiki çağda sağduyulu, doğru, Tanrı yoluna yaraşır 		bir yaşam sürebilmemiz için bizi eğitiyor. Bu arada, mübarek 		umudumuzun gerçekleşmesini, ulu Tanrı ve Kurtarıcımız 		İsa Mesih'in yücelik içinde gelmesini bekliyoruz. Mesih bizi her 		suçtan kurtarmak, arıtıp kendisine ait, iyilik etmekte gayretli 		bir halk yapmak üzere kendini bizim için feda etti.”





	Gördüğümüz gibi, mübarek 	umudumuz inancımızın temel taşlarından biridir. Mesih’in 	geri dönüşü, ölümü ve dirilişini izlemekle beraber Mesih’in 	ilk gelişiyle aynı öneme sahiptir. Mesih’in geri gelişi sadece 	inanıcımızın son halkası değil, aynı zamanda lokomotifidir. 	Mesih geri dönmeyecekse ve ölümden sonra hiçbir şey 	olmayacaksa, boşuna iman etmişiz demektir (bkz. 1Ko 15:19).

	Baştan beri 	mübarek umudumuz, Hristiyan inancının odak noktasını 	oluşturmuştur. O yüzden Rab’bin sözü devamlı olarak Mesih’i 	bekleyenlere seslenir (bkz. 1Se 1:9; İbr 9:27). Mesih’i 	beklemek, O’na inanmanın vazgeçilmez bir parçasıdır. Mesih 	ilk gelişinde kurtuluşumuzu sağladıysa da, Tanrı’nın 	planının tümü henüz tamamlanmadı. Ancak Mesih ikinci gelişinde 	Tanrı’nın amaçlarını tamamen gerçekleştirecektir.

	Öte yandan 	ilginçtir ki Orta Doğu’nun genelinde bir Mesih’in ikinci 	gelişinin beklentisi vardır. Tabii insanların beklediği bu 	şahsiyet(ler) kendi dini kaynaklarına göre farklı yorumlanır. 	Son zamanlarda bu beklenti öyle yoğunlaştı ki birçok kesim 	bunun ayrıntılarını tartışıyor, hatta bazıları beklenen 	şahsın geldiğini bile ileri sürüyor. Ne yazık ki bekledikleri 	bu kahramanın gerçek Mesih değil, sadece O’nun taklidi 	olabileceğinden haberleri yoktur. Senaryo ve oyuncular çok önceden 	belirlendi. Hepsi Kutsal Kitap’ta çok eskiden açık açık 	yazıldı. Bu yüzden Mesih imanlıları olarak Rab’bin bize 	özenle bildirdiği bu gerçekleri anlamak için derin bir şekilde 	çalışmalıyız.

	Son olarak 	Rab’bin çocukları olarak, Tanrı’nın çok önceden 	belirlediği ve gün geçtikçe gözümüzün önünde netlik 	kazanan bu gelecek manzarasını halkımıza en doğru şekilde 	açıklamaya yükümlüyüz. Göreceğimiz gibi Kutsal Kitap 	gelecekle ilgili pek çok ayrıntı sağlıyor. Rab’bin bu kadar 	detaylı bilgi vermesi, sırf gerçekleştiğinde “size demedik 	mi?” diyebilmemiz için değildir. Rab bunlarla öncellikle 	bizi uyandırmak istiyor ve bizim kalkıp diğer tüm insanları 	uykudan kaldırmamızı istiyor. Çünkü Elçi Pavlus’un 2000 	sene önce belirttiği gibi, “Artık sizin için uykudan uyanma 	saati gelmiştir. Çünkü şu anda kurtuluşumuz ilk iman ettiğimiz 	zamankinden daha yakındır” (Rom 13:11b).





1.	Geleceği 	Anlamanın Önemi


	Geleceği anlamak 	son derece önemli, çünkü attığımız her adım geleceğe 	yöneliktir. Her geçen saniye Mesih’in yüce gelişine daha da 	yaklaşıyoruz. Mesih imanlıları olarak bu konuda çok büyük bir 	ayrıcalığımız var, çünkü bizler gelecek konusunda bilgisiz 	ya da habersiz değiliz. İster şahsi geleceğimiz olsun ister 	dünyanın geleceği olsun, Baba Tanrımız hepsini harita gibi 	gözümüzün önüne sermiştir. Elbette ki geleceğimizin 	direksiyonu Rabbimiz’in güvenli ellerindedir, fakat haritayı 	inceleyerek gerçek bilgi sahibi olmak ve böylece başkaları 	uyarmak, bizim için son derece kutsal bir görevdir. Peki geleceği 	anlamak ya da öğrenmek neden bu kadar önemli?

	 		Geleceği bilmek Tanrı’nın 		buyruğudur: Kutsal Kitap gelecekle ilgili net bilgiler 		aktarıyor. Bunu elbette ki bilgilenmemiz ve ona göre yaşamamız 		için yaptığı aşikârdır. Tanrı geleceği anlamak için 		gayret sarf etmemizi birçok yerde buyuruyor:





	 		Yeşaya 43:19: 		“Bakın, yeni bir şey yapıyorum! Olmaya başladı bile, fark 		etmiyor musunuz? Çölde yol, kurak topraklarda ırmaklar 		yapacağım.”



Daniel 9:22-23: 		"Daniel, sana anlayış vermek için 		geldim" diye açıkladı, "Sen Tanrı'ya yalvarmaya 		başlar başlamaz, duan yanıtlandı; bunu bildirmeye geldim. Çünkü 		sen çok sevilen birisin. Bu nedenle sözün anlamını 		kavra ve görümü anla…”



Matta 24:15-16: 		"Peygamber Daniel'in sözünü ettiği yıkıcı iğrenç 		şeyin kutsal yerde dikildiğini gördüğünüz zaman - okuyan 		anlasın - Yahudiye'de bulunanlar dağlara kaçsın.”





	Yukarıdaki 	alıntılar o son günlerde yaşanacak olaylarla ilgilidir. Dikkat 	edersek, Rab bu konudaki bilgileri anlamamız için ciddi telkinde 	bulunuyor. Ne yazık ki çoğu imanlı gelecekle ilgili bölümleri 	okurken, kimse bunu anlayamaz, diye düşünüp orayı atlıyor. 	Ancak Mesih bunları derinden anlamak için bizi okumaya teşvik 	eder. Kuşkusuz bunları tam olarak anlamak kolay değil, fakat 	Mesih’in dediği gibi, okuyan anlayacaktır. O yüzden bu 	konuları anlamak için eskiden peygamberlerin yaptığı gibi 	dikkatli incelemeler, araştırmalar yapmalıyız (1Pe 1:10).

	Ayrıca 	Rab’bin, tüm bunları ayrıntılı olarak bize aktardığına 	göre, bizim tüm bunları derhal bellememizi istediği 	anlaşılmaktadır. Mesih’in bu konuda dediklerine dikkat edin:

	 		Matta 24:32-33: 		"İncir ağacından ders alın! Dalları filizlenip 		yaprakları sürünce, yaz mevsiminin yakın olduğunu anlarsınız. 		Aynı şekilde, bütün bunların gerçekleştiğini 		gördüğünüzde bilin ki, İnsanoğlu yakındır, 		kapıdadır.



Luka 12:54-56: 		“İsa halka şunları da söyledi: "Batıda bir bulutun 		yükseldiğini görünce siz hemen, 'Sağanak geliyor' diyorsunuz 		ve öyle oluyor. Rüzgarın güneyden estiğini görünce, 'Çok 		sıcak olacak' diyorsunuz ve öyle oluyor. Sizi ikiyüzlüler! 		Yeryüzünün ve gökyüzünün görünümünden bir anlam 		çıkarabiliyorsunuz da, şimdiki zamanın anlamını 		nasıl oluyor da çıkaramıyorsunuz?”





	Mesih 	ilk gelişinde bu hususta Yahudi halkından şikâyetçiydi. Hatta 	Yeruşalim halkının hazırlıksız halini görünce durup ağladı 	(bkz. Luk 19:41-42). Çünkü çok önceden peygamberler 	aracılığıyla defalarca ilk gelişine ilişkin net haber 	göndermesine karşın pek az kişi onu hazırda bekliyordu. Üstelik 	bunun yüzünden Yeruşalim halkı büyük bir yıkım ve lanete de 	uğradı, çünkü Mesih’in dediğine göre, “Tanrı’nın 	senin yardımına geldiği zamanı fark etmedin” (Luk 19:44).

	 	Bu yüzden Mesih, ikinci gelişine ilişkin havarilerine sürekli 	ayık ve uyanık olmaları için uyarılarda bulundu (bkz. 	Mat 24:42; Luk 21:36). Bununla ilgili olarak birçok benzetme de 	anlattı (bkz. Mat 25:1-13; Luk 12:35-48; 19:11-27). Mesih 	imanlıların tedbirli olmalarını net bir şekilde buyurdu.

	Benzer 	şekilde, Elçi Pavlus imanlıların gelecekle ilgili konularda 	bilgisiz kalmalarına izin vermedi:

	 		1. Selanikliler 		4:13: “Kardeşler, umudu olmayan öbür insanlar gibi 		kederlenmemeniz için, gözlerini yaşama kapamış olanlar 		konusunda bilgisiz kalmanızı istemiyoruz.”



1. Selanikliler 		5:4-6: “Ama kardeşler, siz karanlıkta değilsiniz ki, o gün 		sizi hırsız gibi yakalasın. Hepiniz ışık çocukları, gündüz 		çocuklarısınız. Geceye ya da karanlığa ait değiliz. Öyleyse 		başkaları gibi uyumayalım, ayık ve uyanık olalım.”





	Kısacası 	Rab, gelecekle ilgili bizlere pek çok bilgiler emanet etti ve bizi 	bunlardan sorumlu tutuyor. Bunları kavramak için çaba sarf 	etmemiz ve bu doğrultuda hayatımızı düzenlememiz gerek. Elbette 	ki ilk başlarda bunları kavramak bizlere zor gelebilir. Örneğin, 	birçoğumuz ilk Vahiy kitabını alıp okumaya başladığımızda 	bayağı şaşırmış, hatta bazılarımız çok korkmuşuzdur. 	Fakat Kutsal Kitap’ın tümünü okuyup kavradıkça, gelecekle 	ilgili manzaranın ana hatlarını ve sonra daha ince ayrıntılarını 	da görmeye başlarız. Mesih’in bu konudaki vaadini unutmayalım: 	Okuyan anlar!





	 		Geleceği bilmek yaşantımızı 		değiştirir: Sanılanın aksine geleceği araştırmak ve 		edinilen bilgileri yorumlamak için akademik seviye gerekli 		değildir. Geleceği bilmek hayatımızı değiştirir. Nitekim, 		doktor iki aylık ömrünüz kaldı dese mutlaka hayatımız 		değişir, değil mi? Aynı şekilde, gelecekte kesin gerçekleşecek 		olayları bilmek de bugünkü yaşantımızı etkilemeli. Kutsal 		Kitap bize son günlerle ilgili bilgiler aktarırken bunun günlük 		hayatımızla bağlantısını devamlı olarak vurgular:





	 		Matta 24:44-47: 		“Bunun için siz de hazır olun! Çünkü İnsanoğlu 		beklemediğiniz saatte gelecektir. "Efendinin, hizmetkârlarına 		vaktinde yiyecek vermek için başlarına atadığı güvenilir ve 		akıllı köle kimdir? Efendisi eve döndüğünde işinin 		başında bulacağı o köleye ne mutlu! Size doğrusunu 		söyleyeyim, efendisi onu bütün malının üzerinde yetkili 		kılacak.”



1. Selanikliler 		5:6-8: “Öyleyse başkaları gibi uyumayalım, ayık ve uyanık 		olalım. Çünkü uyuyanlar gece uyur, sarhoş olanlar da gece 		sarhoş olurlar. Gündüze ait olan bizlerse, iman ve sevgi zırhını 		kuşanıp başımıza miğfer olarak kurtuluş umudunu 		giyerek ayık duralım.”



1. Yuhanna 3:2-3: “Sevgili 		kardeşlerim, daha şimdiden Tanrı'nın çocuklarıyız, ama ne 		olacağımız henüz bize gösterilmedi. Ancak, Mesih göründüğü 		zaman O'na benzer olacağımızı biliyoruz. Çünkü O'nu olduğu 		gibi göreceğiz. Mesih'te bu umuda sahip olan, Mesih pak 		olduğu gibi kendini pak kılar.”





	Kutsal Kitap 	Mesih’in ansızın geleceğini öğretir. Dolayısıyla 	bunu bilen ve anlayan imanlı her daim Tanrı’ya yaraşır pak bir 	hayat ve hizmet sürmeye dikkat eder, çünkü efendisinin her an 	karşısına çıkabileceğini bilir. Her zaman ayık olan imanlı 	aynı zamanda Şeytan’ın tüm hilelerine karşı da uyanıktır. 	Elçi Petrus, bu Mesih beklentisinin hayatımızda üretmesi gereken 	değişikliği ayrıntılı olarak tarif eder:

	 		2. Petrus 		3:10-14: “Ama Rab'bin günü hırsız gibi gelecek. O gün 		gökler büyük bir gürültüyle ortadan kalkacak, maddesel öğeler 		yanarak yok olacak, yer ve yeryüzünde yapılmış olan her şey 		yanıp tükenecek. Her şey böylece yok olacağına 		göre, sizin nasıl kişiler olmanız gerekir? Tanrı'nın 		gününü bekleyip o günün gelişini çabuklaştırarak kutsallık 		içinde yaşamalı, Tanrı yolunu izlemelisiniz. O gün gökler 		yanarak yok olacak, maddesel öğeler şiddetli ateşte eriyip 		gidecek. Ama biz Tanrı'nın vaadi uyarınca doğruluğun 		barınacağı yeni gökleri, yeni yeryüzünü bekliyoruz. Bunun 		için, sevgili kardeşlerim, mademki bunları 		bekliyorsunuz, Tanrı'nın önünde lekesiz, kusursuz ve barış 		içinde olmaya gayret edin.”





	Mesih 	beklentisi, kutsal bir hayat sürmemiz için en güçlü 	motivasyonlardan biridir. Uğrumuza canını feda eden İsa Mesih’le 	her an yüz yüze gelebileceğimizi düşünmek bile bizi daha 	gayretli olmaya teşvik eder. İlk imanlılar Mesih’in bu 	yakınlığını sürekli olarak hissederlerdi ve bu 	hayatlarının tümünü etkilerdi. Elçilerin sözlerine bakın:

	 		Filipililer 		4:4-5: “Rab'de her zaman sevinin; yine söylüyorum, sevinin! 		Uysallığınız bütün insanlarca bilinsin. Rab'bin 		gelişi yakındır.”



Yakup 5:8: “Siz 		de sabredin. Yüreklerinizi güçlendirin. Çünkü 		Rab'bin gelişi yakındır.”



1. Petrus 4:7-10: “Her 		şeyin sonu yakındır. Bu nedenle, 		sağduyulu olun ve dua etmek için ayık durun. Her şeyden önce 		birbirinizi candan sevin. Çünkü sevgi birçok günahı örter. 		Söylenmeksizin birbirinize konukseverlik gösterin. Her biriniz 		hangi ruhsal armağanı aldıysanız, bunu Tanrı'nın çok yönlü 		lütfunun iyi kâhyaları olarak birbirinize hizmet etmekte 		kullanın.”





	Tüm 	bu ayetlerde görüyoruz ki Mesih’in gelişinin yakın olması 	bizi daha kutsal ve kusursuz bir hayata itiyor. Mesih’in dönüşü 	yakın ise, dünyanın korkutuculuğu ya da bizi etkileyen olumsuz 	şartlar karşısında üzülüp çaresizlik hissettiğimizde tüm 	bunların kısa bir süre sonra sona ereceğini bilerek teselli 	bulabiliriz. Ayrıca, Elçi Petrus’un da belirttiği gibi, 	Mesih’in ikinci kez geleceğini bilmek bize emanet edilen tüm 	armağanlarımızı gayretli bir şekilde kullanmaya da iter. Çünkü 	bunlar için pek yakında hesap vereceğiz (bkz. Luk 19:11-27).

	 	Sonuç olarak son günleri anlamak ya da araştırmak sadece teorik 	ya da hayali bir takım çalışma değil. Bu çalışma bilim kurgu 	filmleri gibi değil, çünkü bunlar Tanrı’nın sözünde geçen 	ve kesin gerçekleşecek olaylardır. Ayrıca, daha sonra 	göreceğimiz gibi, özellikle bu topraklarda yaşayan bizler için 	bu bilgileri anlamak son derece hayatidir; çünkü Kutsal Kitap’ın 	gelecekle ilgili bahsettiği olaylar, pek yakında birebir 	hayatımıza dokunabilecek olaylardır.





	 		Geleceği 		bilmek bakış açımızı değiştirir: Dünyada gördüğümüz, 		elle tuttuğumuz her şeyin bir gün bir anda yok olacağına 		inanan bir kimse nasıl yaşar sizce? Dünyaya böyle bir 		perspektiften bakan imanlı çok farklı bir hayat sürdürür. 		Çünkü gözleri bu dünyada değil, Mesih’in gelecekteki 		egemenliğine odaklanmış olur. İşte, Mesih imanlısının sahip 		olması gereken bakış açısı tam budur!





	 	Mesih’in havarileri bu gerçeği çok acı bir şekilde öğrenmek 	zorunda kaldılar. Onlar Mesih’in ardından yürümeye 	başladıklarında çok farklı, yani silahlı ve siyasi bir 	egemenlik hayal ediyorlardı. O yüzden Mesih’in birçok sözlerini 	anlayamıyorlardı. Üstüne bir de izledikleri önder çarmıha 	gerilince büyük bir hayal kırıklığına uğradılar. Oysa Mesih 	en baştan beri onlara vaat ettiği egemenliğin gelecek ve ruhsal 	boyutunu öğretmeye çalıştı:

	 		Matta 6:19-21: 		"Yeryüzünde kendinize hazineler biriktirmeyin. Burada 		güve ve pas onları yiyip bitirir, hırsızlar da girip çalarlar. 		Bunun yerine kendinize gökte hazineler biriktirin. 		Orada ne güve ne pas onları yiyip bitirir, ne de hırsızlar 		girip çalar. Hazineniz neredeyse, yüreğiniz de orada olacaktır.”



Matta 19:28-30: 		“İsa onlara, "Size doğrusunu söyleyeyim" dedi, 		"Her şey yenilendiğinde, İnsanoğlu görkemli tahtına 		oturduğunda, siz, evet ardımdan gelen sizler, on iki tahta oturup 		İsrail'in on iki oymağını yargılayacaksınız. Benim adım 		uğruna evlerini, kardeşlerini, anne ya da babasını, çocuklarını 		ya da topraklarını bırakan herkes, bunların yüz 		katını elde edecek ve sonsuz yaşamı miras alacak. Ne 		var ki, birincilerin birçoğu sonuncu, sonuncuların birçoğu da 		birinci olacak."





	İsa 	Mesih havarilerinin gözlerini hep geleceğe çevirmeye çalıştı. 	Onlar ise, bugünkü insanlar gibi, hep içinde bulundukları 	şartları düşünüyorlardı. Hatta aralarında koltuk tartışması 	bile çıktı, en büyük kim olacak diye. Ancak bekledikleri gibi 	olmadı. Umdukları egemenlik hemen gerçekleşmedi. Mesih ölümden 	dirildikten sonra havariler, “Egemenliği şimdi mi geri 	vereceksin?” diye sormaya devam ettiler (Elç 1:6). Ancak 	Mesih Tanrı’nın yanına alındıktan sonra yanlarına gelen 	meleklerin söyledikleriyle havariler Mesih’in ikinci bir defa 	gelmesi gerektiğini ve ancak o zaman beklenen egemenliğin 	kuracağını anladılar. O zaman bu dünyaya bakış açıları 	değişti.

	 	İlk imanlıların dünyaya ait olanla ilgili yeni tavırlarını 	Elçiler İşleri kitabında belirgin şekilde okuyoruz. Artık her 	şeylerini ortaklaşa kullanmaya başladılar (Elç 2:44). 	Mallarını, mülklerini satıp ihtiyacı olanlarla paylaşmaya 	başladılar. Daha sonra her türlü baskı ve zulme maruz kalarak 	dünyanın her yerine dağılıp müjdeyi duyurmaya gayret ettiler. 	Neden? Çünkü onlar artık bu dünyadan ümitlerini kestiler. 	Onlar Mesih’in ikinci gelişine odaklandılar. Nihayet Mesih’in 	onlara öğretmeye çalıştığı dersi kavradılar. Elçi Petrus 	kendilerine ve dünyaya olan yeni bakış açılarını şöyle 	açıklar:

	 		1. Petrus 1:3-6: 		“Rabbimiz İsa Mesih'in Tanrısı ve Babası'na övgüler 		olsun. Çünkü O büyük merhametiyle yeniden doğmamızı 		sağladı. İsa Mesih'i ölümden diriltmekle bizi yaşayan bir 		umuda, çürümez, lekesiz, solmaz bir mirasa kavuşturdu. Bu 		miras sizin için göklerde saklıdır. Zaman sona 		ererken açığa çıkarılmaya hazır olan kurtuluşa kavuşasınız 		diye iman sayesinde Tanrı'nın gücüyle korunuyorsunuz.”





	Gördüğümüz 	gibi Petrus’un tüm odağı Mesih’in gelecekteki egemenliğine 	kilitliydi. Tüm ümitleri sözünü ettiği göksel mirasa 	bağlıydı. Okuyanları da, yakında dönecek olan Mesih’e ümit 	bağlamalarını teşvik etti. Daha ilerdeki ayetlerde bakış 	açısını daha da net bir şekilde tarif eder:

	 		1. Petrus 1:17: 		“Kimseyi kayırmadan, kişiyi yaptıklarına bakarak 		yargılayan Tanrı'yı Baba diye çağırdığınıza göre, 		gurbeti andıran bu dünyadaki zamanınızı 		Tanrı korkusuyla geçirin.”



1. Petrus 2:11: 		“Sevgili kardeşler, size yalvarırım, cana karşı savaşan 		benliğin tutkularından kaçının. Çünkü bu dünyada 		yabancı ve konuksunuz.”





	Elçi 	Petrus, öncellikle bu dünyada geçirdiğimiz günleri gurbete 	benzetiyor. Sanki yabancı bir ülkede yaşıyormuşuz gibi... Sonra 	bizi yabancı ve konuklara da benzetir. Demek ki Petrus kendini 	böyle görüyordu. Bu dünyaya kendi evi gibi bakmıyordu. Esas evi 	Rab’bin yanıydı. Kendini bu dünyada bir tür mülteci ya da 	göçebe olarak görüyordu. Zaten Mesih’in onları tanımladığı 	isim olan elçi, yabancı bir ülkeyi temsil eden 	görevli anlamına da gelir.

	 	Aynı şekilde, Elçi Pavlus’un hayatına da baktığımızda, 	onun her yönden Mesih’in gelecekteki tasarısına odaklandığını 	görüyoruz:

	 		2. Korintliler 		4:16-18: “Bu nedenle cesaretimizi yitirmeyiz. Her ne kadar dış 		varlığımız harap oluyorsa da, iç varlığımız günden güne 		yenileniyor. Çünkü geçici, hafif sıkıntılarımız bize, 		ağırlıkta hiçbir şeyle karşılaştırılamayacak kadar büyük, 		sonsuz bir yücelik kazandırmaktadır. Gözlerimizi 		görünen şeylere değil, görünmeyenlere çeviriyoruz. Çünkü 		görünenler geçicidir, görünmeyenlerse sonsuza dek kalıcıdır.”



Koloseliler 		3:1-4: “Mesih'le birlikte dirildiğinize göre, gökteki 		değerlerin ardından gidin. Mesih orada, Tanrı'nın 		sağında oturuyor. Yeryüzündeki değil, gökteki değerleri 		düşünün. Çünkü siz öldünüz, yaşamınız Mesih'le 		birlikte Tanrı'da saklıdır. Yaşamınız olan Mesih göründüğü 		zaman, siz de O'nunla birlikte yücelmiş olarak görüneceksiniz.”





	Anlaşılan 	şu ki Tanrı’nın gelecek tasarısını anlamak, hem geleceğe 	hem de içinde bulunduğumuz dünyaya olan perspektifimizi tümden 	değiştirir.





	 		Geleceği bilmek en büyük 		teselli ve teşvik kaynağıdır: Bu dünyadaki en acı gerçek 		ölüm olsa gerek. Dilimizde ‘ölümden öte köy yok’ 		diye bir söz vardır. Bize ölümün karşısında ne kadar 		çaresiz kaldığımızı öğretir. Hepimiz hayatımızda bir 		şekilde bu gerçekle karşılaşmışızdır. Bazılarımız 		ölümle yüz yüze geldik; hemen hemen hepimiz bir yakınımızı 		toprağa vermişizdir ve cenaze evindeki o yaslı ortamın nasıl 		olduğunu hepimiz görmüşüzdür. Ancak Mesih’i tanıyanla 		tanımayanın ölümle karşılaşırken verdiği tepkide ciddi bir 		farklılık vardır. Mesih’i tanımayanı teselli etmek oldukça 		zorken, Mesih imanlısının üzüntüsünün sınırlı kalmasını 		ve perişan hale düşmesini engelleyen bir güç vardır. Sebebi, 		yine başta söz ettiğimiz mübarek umudumuzdur.





	 		1. Selanikliler 		4:13-18: “Kardeşler, umudu olmayan öbür insanlar gibi 		kederlenmemeniz için, gözlerini yaşama kapamış olanlar 		konusunda bilgisiz kalmanızı istemiyoruz. İsa'nın ölüp 		dirildiğine inanıyoruz. Aynı şekilde Tanrı, İsa'ya bağlı 		olarak gözlerini yaşama kapamış olanları da O'nunla birlikte 		geri getirecektir. Rab'bin sözüne dayanarak size diyoruz ki, biz 		yaşamakta olanlar, Rab'bin gelişinde hayatta olanlar, gözlerini 		yaşama kapayanların önüne asla geçmeyeceğiz. Rab'bin kendisi, 		bir emir çağrısıyla, başmeleğin seslenmesiyle, Tanrı'nın 		borazanıyla gökten inecek. Önce Mesih'e ait ölüler dirilecek. 		Sonra biz yaşamakta olanlar, hayatta olanlar, onlarla birlikte 		Rab'bi havada karşılamak üzere bulutlar içinde alınıp 		götürüleceğiz. Böylece sonsuza dek Rab'le birlikte olacağız. 		İşte birbirinizi bu sözlerle teselli edin.”





	Mesih’in 	geri geleceği gerçeği bizim için inanılmaz bir umut ve 	dermandır. Çünkü bu dünyaya gözlerini yummuş kardeşlerimizin 	sadece geçici olarak bizden ayrı kalacaklarını biliyoruz. Mesih 	dünyaya geri geldiğinde, sevdiklerimiz de O’nunla beraber 	dönecek ve ebediyen Mesih’in egemenliğinde birlikte olacağız.

	 	Yine de burada kalan bizler için hayat bazen acımasız olabiliyor. 	Dünyanın sıkıntıları ve zulümler canımızı bezdirebiliyor. 	Bize yapılan haksızlıklar karşılıksız kalınca bazen isyan da 	ediyoruz. Bunlar aslında bizi şaşırtmıyor, çünkü baştan 	beri Mesih’e iman edenler hep acılar içinde yaşadılar ve bizim 	için de farklı olması söz konusu olamaz (bkz. Elç 14:22; 2Ti 	3:12). Mesih’in ardından giden herkes Mesih’in çarmıhını da 	taşıyacaktır sonuçta. Denildiği gibi, taca giden yol haçtan 	geçer. Ama bu konuda yüce umudumuz yine bize en büyük teşvik 	kaynağı oluyor:

	 		2. Selanikliler 		1:6-10: “Tanrı adil olanı yapacak: Size sıkıntı 		çektirenlere sıkıntı ile karşılık verecek, sıkıntı çeken 		sizleriyse bizimle birlikte rahata kavuşturacaktır. 		Bütün bunlar Rab İsa alev alev yanan ateş içinde güçlü 		melekleriyle gökten gelip göründüğü zaman olacak. Rabbimiz 		İsa, Tanrı'yı tanımayanları ve kendisiyle ilgili Müjde'ye 		uymayanları cezalandıracak. Böyleleri Rab'bin varlığından ve 		yüce gücünden uzak kalarak sonsuza dek mahvolma cezasına 		çarptırılacaklar. Bütün bunlar Rab'bin kendi kutsalları 		arasında yüceltilmek ve bütün imanlılarda hayranlık 		uyandırmak üzere geldiği gün olacak. Sizler ise iman 		edenlerdensiniz. Çünkü size ettiğimiz tanıklığa inandınız.”





	Pavlus 	acı çeken imanlıları, Mesih’in yeniden geleceğini 	hatırlatarak teşvik ediyor. Çünkü Mesih döndüğünde, hem 	bizi rahata kavuşturacak hem de bize karşı gelmiş olan herkesi 	cezalandıracaktır. O zaman tüm adaletsizlikler sona erecektir. O 	yüzden geçici bir süre için acılara katlanmamız gerekirse de, 	Mesih’in günü geldiğinde adalet sağlayacağını bilmek bize 	en büyük teselli oluyor. Hatta Petrus’a göre, bu gerçek bizim 	için büyük bir cesaret kaynağı olmalıdır:

	 		1. Petrus 1:6-9: 		“Bu nedenle şimdi kısa bir süre çeşitli denemeler sonucu 		acı çekmeniz gerekiyorsa da, sevinçle coşmaktasınız. 		Böylelikle içtenliği kanıtlanan imanınız, İsa 		Mesih göründüğünde size övgü, yücelik, onur kazandıracak. 		İmanınız, ateşle arıtıldığı halde yok olup giden altından 		daha değerlidir. Mesih'i görmemiş olsanız da O'nu seviyorsunuz. 		Şu anda O'nu görmediğiniz halde O'na iman ediyor, sözle 		anlatılmaz yüce bir sevinçle coşuyorsunuz. Çünkü imanınızın 		sonucu olarak canlarınızın kurtuluşuna erişiyorsunuz.”





	Kutsal 	Kitap yeryüzünde yaşadığımız süreci bir yarışa benzetir 	(bkz. 1Ko 9:24-25; İbr 12:1). Yalnız bu yarış kısa mesafeli bir 	yarış değil, bir maratondur. Mesih uğruna verdiğimiz bu 	mücadelede yorulmamak elde değil! Her koşucunun en büyük 	ihtiyacı teşviktir. Yarışın bitmeyeceğini ya da boşa 	koştuğunu düşünürse kaybeder. Ama birileri onu sürekli teşvik 	ederse ve uzaktan da olsa bitiş çizgisini gösterebilse, atlet her 	koşulda koşmaya devam eder. İşte, bizler de imanlılar olarak bu 	maratonda yalnız değiliz. Aynı yarışı Rabbimiz İsa Mesih 	başarıyla bitirmiştir ve bizi çizginin hemen ötesinde açık 	kolları ile bekliyor. Ayrıca o son çizgiyi geçene kadar hep 	bizimle beraber olacağına söz verdi (Mat 28:20). Bundan daha yüce 	bir teşvik olabilir mi? İşte, Elçi Pavlus’u gibi iman 	kahramanlarını devam etmeye iten teşvik buydu. Onun şu sözlerine 	dikkat edin:

	 		Filipililer 		3:13: “Kardeşler, kendimi bunu kazanmış saymıyorum. Ancak 		şunu yapıyorum: Geride kalan her şeyi unutup ileride olanlara 		uzanarak, Tanrı'nın Mesih İsa aracılığıyla yaptığı 		göksel çağrıda öngörülen ödülü kazanmak için hedefe 		doğru koşuyorum.”



2. Timoteos 		4:6-8: “Çünkü kanım adak şarabı gibi dökülmek üzere. 		Benim için ayrılma zamanı geldi. Yüce mücadeleyi 		sürdürdüm, yarışı bitirdim, imanı korudum. Bundan 		böyle doğruluk tacı benim için hazır duruyor. Adil yargıç 		olan Rab o gün bu tacı bana, yalnız bana değil, O'nun gelişini 		özlemle beklemiş olanların hepsine verecektir.”





	Hepimiz 	Pavlus’un son derece verimli hizmetini kıskanırız. İşte, 	burada Pavlus onu her gün motive eden ve her daim ona teşvik olan 	gerçeği açıklıyor. Rab’bi görmek ve O’nun elinden ödülünü 	almak, Pavlus’un tüm sıkıntılara rağmen koşması için en 	büyük teşvikti. Bizler de aynı teşvike sahip olursak, yarışı 	başarıyla bitirebiliriz.





	 		Geleceği bilmek büyük bir vaat 		içerir: Hristiyan inancı baştan sona kadar vaade dayanan 		bir inançtır (bkz. Tit 1:2; 2Pe 1:4). Tanrı İbrahim’e tüm 		uluslar için bereket kaynağı olacağını vaat ederek özel bir 		antlaşma yaptı. İbrahim Rab’bin bu sözüne güvenerek yola 		çıktı. Peki İbrahim’in esas inandığı vaat neydi? Bakalım:





	 		İbraniler 		11:8-10: “İman sayesinde İbrahim miras alacağı yere 		gitmesi için çağrılınca, Tanrı'nın sözünü dinledi ve 		nereye gideceğini bilmeden yola çıktı. İman sayesinde bir 		yabancı olarak vaat edilen ülkeye yerleşti. Aynı vaadin ortak 		mirasçıları olan İshak ve Yakup'la birlikte çadırlarda 		yaşadı. Çünkü mimarı ve kurucusu Tanrı olan 		temelli kenti bekliyordu.”





	İbrahim 	vaat edilen toprakta hep yabancı ve gariban olarak yaşadı. 	Oğulları da öyle. Yalnız onlar bundan şikâyetçi değildi. 	Neden? Çünkü onlar çok daha yüce, ebedi bir egemenliğe 	gözlerini diktiler.

	 		İbraniler 		11:13-16: “Bu kişilerin hepsi imanlı olarak öldüler. Vaat 		edilenlere kavuşamadılarsa da bunları uzaktan görüp 		selamladılar, yeryüzünde yabancı ve konuk olduklarını 		açıkça kabul ettiler. Böyle konuşanlar bir 		vatan aradıklarını gösteriyorlar. Ayrıldıkları 		ülkeyi düşünselerdi, geri dönmeye fırsatları olurdu. Ama 		onlar daha iyisini, yani göksel olanı arzu ediyorlardı. 		Bunun içindir ki, Tanrı onların Tanrısı olarak anılmaktan 		utanmıyor. Çünkü onlara bir kent hazırladı.”





	Demek 	ki onları cezbeden Kenan toprakları ya da dünyevi mal ve şöhret 	değildi, onlar bambaşka bir vatan peşindeydiler. Hatta bunun için 	yeryüzünde yurtsuz ve zavallı garibanlar olarak yaşamaya 	razıydılar. Benzer bir vatan sevdası Pavlus’ta da görülüyor:

	 		Filipililer 		3:20-21: “Oysa bizim vatanımız göklerdedir. 		Oradan Kurtarıcı'yı, Rab İsa Mesih'i bekliyoruz. O her şeyi 		kendine bağlı kılmaya yeten gücünün etkinliğiyle zavallı 		bedenlerimizi değiştirip kendi yüce bedenine benzer hale 		getirecektir.”





	İbrahim’den 	elçilere kadar vaat aynıydı. Onlar dünyanın asla 	sağlayamayacağı eşsiz ve ebedi bir vatana umut bağlamışlardı. 	İşte, Tanrı’nın bu vaadi onlara derman oldu. Sadece onlara da 	değil, kendilerinden sonraki ilk Hristiyan nesiller de hep bu vatan 	vaadine bağlandılar. Hristiyan olmadığı tahmin edilen birinin 	ilk Hristiyanlarla ilgili yazdığı şu paragraf son derece ilgi 	çekicidir:

	“Doğdukları 	topraklarda yabancı gibi yaşıyorlar. Vatandaş olarak her 	şeylerini başkalarıyla paylaşıyorlar. Ancak yabancı olarak 	çile çekiyorlar. Onlar için her yabancı ülke kendi ülkeleri, 	kendi ülkeleri de yabancı bir ülke demektir… Günlerini dünyada 	geçiriyorlar ama onlar aslında göksel halktır.”1

	Tanrı’nın 	vaat ettiği bu vatana inananlar bu sayede dünyayı sarstılar. 	Birçokları korkunç zulümlere maruz kalmalarına rağmen, bu 	vaatten hiç şüphe duymadan ölüme kadar gittiler. Bizler de aynı 	vaadi Rab’den emanet aldık. Ne yazık ki çoğumuz Rab’bin 	sağlayacağı vatana odaklanmak yerine, bu dünyaya iyice köklenmiş 	durumundayız. Mübarek umudumuzu beklemek yerine, tüm ümitlerimizi 	bu dünyaya bağlamış durumdayız. Bu yüzden, son günlerle 	ilgili bu gerçekleri bilmek birçok imanlıyı hiç cezbetmiyor, 	hatta korkutuyor bile. Çünkü yeryüzünü o kadar çok seviyorlar 	ki ötekini düşünmek bile istemiyorlar. Bu demek oluyor ki İsa 	Mesih’in bizlere vaat ettiği harika göksel vatanı hiç kavramış 	değiliz ve Efendimiz döndüğünde bize pek yabancı gelecektir.

	 	Aslında bazen unutuyoruz ki Mesih’i izlemek, bu dünyaya 	sırtımızı çevirmek demektir (bkz. Mat 16:24-27). İbrahim 	olsun, Pavlus olsun, hepsi bu dünya için değil, öteki vatan için 	yaşıyorlardı. Neden? Çünkü Mesih’in bizzat gösterdiği yol 	budur.

	 		İbraniler 		13:12-14: “Bunun gibi, İsa da kendi kanıyla halkı kutsal 		kılmak için kent kapısının dışında acı çekti. Öyleyse 		biz de O'nun uğradığı aşağılanmaya katlanarak ordugahtan 		dışarıya çıkıp yanına gidelim. Çünkü burada 		kalıcı bir kentimiz yoktur, biz gelecekteki kenti özlüyoruz.”





	Acaba 	bizler de bu iman kahramanları gibi, bu dünyadan bir şey 	beklemiyoruz, sadece Mesih’in egemenliğini arzuluyoruz, 	diyebiliyor muyuz? Eski bir ilahimizdeki sözler gibi, “Biz bu 	dünyadan vazgeçtik, göksel vatan eriştik. Bizler kutsal 	yolcularız, dünyadan vazgeçen gelsin!”2 	İşte, Mesih izleyen herkesin yürekten tutunduğu vaat budur!

	 	Son olarak, son günleri araştırmanın bir bereket vaadi de 	vardır. Mesih’ten vahiy alan Elçi Yuhanna şöyle yazdı:

	 		Vahiy 1:3: “Bu 		peygamberlik sözlerini okuyana, burada yazılanları dinleyip 		yerine getirene ne mutlu! Çünkü beklenen zaman yakındır.”





	Mesih’in 	Yuhanna’ya bildirdiğine göre, son günlerle ilgili gerçekleri 	okuyan ve bunları hayatında uygulayan imanlı özel bir berekete 	tabidir. Kuşkusuz bu sadece okumakla kalamaz, ayetin dediği gibi, 	okuduklarımızı yerine getirmek de dinlemek kadar önemlidir. 	Demek ki son günleri araştırmak sadece meraklısına mahsus 	değil. Geleceği anlamak ve gerektiği gibi hayatını ona göre 	değiştirmek, her bir Mesih imanlısının esas görevi ve yüce 	ayrıcalığıdır. Böylece Mesih’in sözünü ettiği bereketi 	de tadacağız.





2.	Geleceği 	Bildiren Tek Kitap


	Kültürümüzde peygamberler 	oldukça hürmetle karşılanmıştır. Peygamberlik ve Tanrı’nın 	sözlerini bildirmek, güç ve yetki sahibi olmak demektir. Tarih 	boyunca birçok kişi Tanrı adına peygamberlik ettiğini iddia 	etmiştir. Ancak birinin gerçekte Tanrı adına konuşan biri olup 	olmadığını nasıl bileceğiz? Bunun için Kutsal Kitap 	öğretisine göre peygamber kavramının ve konumunun ne 	olduğunu tespit etmeliyiz.

	PEYGAMBERLER: Kutsal 	Kitap’a göre peygamber, Tanrı’nın yetkisiyle insanlara vahiy 	aktaran biridir. Eski Antlaşma’da peygamber sözü (İbranice: 	nabi) genel olarak sözcü anlamında kullanılır. 	Örneğin, Musa Firavun’a konuşamayacağını söylediğinde Rab 	ona ağabeyi Harun aracılığıyla konuşacağını belirtir. 	Ardından şu söz gelir: “RAB, "Bak, seni firavuna karşı 	Tanrı gibi yaptım" dedi, "Ağabeyin Harun senin 	peygamberin olacak” (Çık 7:1). Bundan anlıyoruz ki 	peygamber olmak demek, Tanrı’yı temsilen konuşmak demektir.

	Peygamberler, 	Rab’bin istemlerini insanlara bildirmekle beraber şahsen 	Tanrı’nın temsilciliğini de yaparlardı. O yüzden birçok 	ayette onlara Tanrı adamı denir (1Sa 9:7; 1Kr 13:1). Bugün 	insanlar genellikle tarihte geçen tüm büyük insanları 	peygamber diye biliyor. Örneğin, birçok kişi Adem, Lut ve Büyük 	İskender’i bile peygamber olarak nitelendiriyor. Oysa ki Rab’bin 	sözünde bu kişiler peygamber sıfatına sahip değiller. Kutsal 	Kitap’a sadık kalacak olursak, ilk peygamberlik edenin Hanok 	olduğunu görürüz (Yah 14). Daha sonra, Rab özellikle İbrahim 	için “o bir peygamberdir” demiştir (Yar 20:7). Kutsal 	Kitap’ın diğer bölümlerinde, peygamber olan ya da peygamberlik 	yapan başka isimlere de rastlıyoruz: Musa (Yas 34:10), Miryam (Çık 	15:20), Samuel (1Sa 3:20), İlyas (1Kr 18:36), Yeşaya (Yşa 37:2) 	ve başka birçok isim. Peygamber olarak tanımlanan isimlere 	baktığımızda, sanılanın aksine hepsinin kusursuz olduğunu 	görmüyoruz. Hatta bazıları, Saul gibi, geçici süre 	peygamberlik etti (1Sa 10:11) ama sonra Rab’bin seçtiği Davut’u 	öldürmeye bile kalkıştı. Anlaşılan şu ki peygamber kutsal ve 	kusursuz biri değil, geçici bir süreliğine de olsa Tanrı’nın 	sözcüsü olan kimsedir.

	 	Kutsal Kitap’ın peygamberler için kullandığı ikinci bir 	tanımlama bilici veya görendir (1Sa 9:9; 1Ta 29:29). 	Peygamberler zaman zaman Tanrı’nın gördüklerine şahit 	oluyorlar, böylece henüz gelecekte olan bazı olaylardan haberdar 	ediliyorlardı. Peygamberlerin hayatlarına baktığımız zaman 	hizmetlerinin genellikle iki yönlü olduğunu görürüz. Hepsi 	kendi çağındaki insanlara Tanrı adına hitap eder; uyarır, 	teşvik eder, azarlar ve öğretir. Ancak birçoğunun ikinci bir 	özellikleri geleceği anlatmasıydı. Bunu özellikle Rab’den 	almış oldukları mesajı onaylamak ve pekiştirmek için 	yaparlardı (bkz. 1Kr 22). Böylece Rab, gelecekten haber vererek 	sözcülüğünü yapan bu insanlarla birlikte olduğunu 	açıkça göstermiş ve vahyini tasdik etmiş olurdu.

	Şekil 	1 - Peygamberler Tanrı’nın sözlerini ilettiler.

	Eski Antlaşma’da 	pek çok sahte peygamberden söz edildiğini görüyoruz (bkz. Yşa 	44:24; Yer 50:36; Zek 13:2). Yeni Antlaşma’da da sahte 	peygamberler hakkında uyarılara yer verilir (bkz. Mat 7:15-20; 	24:11; 2Pe 2:1). Bunlar Tanrı adına konuştuklarını iddia 	etmişlerdir. Ancak sahte oldukları, gelecekle ilgili söyledikleri 	gerçekleşmediğinde anlaşılmıştır (bkz. Yer 28). Zira 	Tanrı’nın seslendiği peygamberlerin sözleri tamı tamına 	yerine gelir. Kutsal Kitap, peygamber olduğunu ileri sürenin Tanrı 	adına konuşup konuşmadığını tespit etmek için uygulanacak bu 	testi şöyle ifade eder:

	 		Yasa’nın Tekrarı 18:21-22: 		“Bir sözün RAB'den olup olmadığını nasıl bilebiliriz? 		diye düşünebilirsiniz. Eğer bir peygamber RAB'bin adına 		konuşur, ama konuştuğu söz yerine gelmez ya da gerçekleşmezse, 		o söz RAB'den değildir. Peygamber saygısızca konuşmuştur. 		Ondan korkmayın."





	Böylece geleceği bilmenin 	peygamber için nihai bir kıstas olduğunu görebiliyoruz. Tanrı’yı 	temsilen konuşan gerçek peygamber, geleceği kusursuz bir şekilde 	açıklayabilmeli.

	GELECEĞİ BİLMEK: Öncellikle 	şunu sormak lazım: Tanrı’dan başkası geleceği bildirebilir 	mi? Mesela Şeytan geleceği bilebilir mi? Aslında Şeytan’ın 	diğer melekler ve bizler gibi yaratıldığını hatırlamalıyız 	(Hez 28:13). Onun bir başlangıcı vardır, yani bizim gibi zaman 	dizinine bağlı bir varlıktır. O yüzden geleceği bilmesi 	olanaksızdır. Yine de Şeytan’ın hepimizden çok zeki ve kurnaz 	olduğunu unutmamalıyız. Diğer tüm yaratıklar gibi geleceği 	bilemese de, bizim gibi Kutsal Kitap’ta yazılanları okuyabiliyor 	ve gelecekle ilgili çok isabetli tahminler yapabiliyordur.

	Peki, gelecekten 	haber verdiğini iddia eden veya geleceği değiştirebileceğini 	söyleyen falcılar, büyücüler ve tarotçular bunu nasıl 	yapıyorlar? Kısacası onların yaptığı tahminler şeytani 	güçlerin etkilerinden kaynaklanmaktadır. Sizinle 	karşılaştıklarında, genellikle klasikleşmiş bazı geçmiş 	anlatımlara ve gelecek hayatınızla ilgili birtakım alışagelmiş 	söylevlere başvururlar. Ancak şunu da bilmek gereklidir ki bu tip 	kişilerin bazıları Şeytan’a ve onun amaçlarının 	gerçekleşmesine yardımcı olan cinlerle ilişkilidir. Ayrıca 	cinlerin de ruhsal olarak insanları etkilemek için bazı şeylerin 	gerçekleşmesinde etken olabileceklerini bilmeliyiz. Bu şekilde, 	cinler geleceği tam olarak bilmemelerine rağmen, söylenen bazı 	sözleri yerine getirtebilirler (bkz. Elç 16:16). İşte bu yüzden 	Tanrı bizlere bu tip tehlikeli etkileşimlerden uzak kalmamızı 	buyurur (bkz. Yas 18:14). Çünkü Şeytan’ın oyunları hakkında 	bilgisiz değiliz.

	Kutsal Kitap şunu 	belirtir ki geleceği bilmek ve bildirmek Tanrı’ya mahsus ve 	ilahi bir ayrıcalıktır. O halde Tanrı’nın dışında birinin 	geleceği tam olarak bilmesi olanaksızdır. Rab bu önemli gerçeği 	özellikle Peygamber Yeşaya aracılığıyla vurgular. Tanrı diğer 	ulusların ilahlarına meydan okurken ispat olarak özellikle 	neye başvurduğuna dikkat edin:

	 		Yeşaya 41:23: “Ey 		putlar, bundan sonra olacakları bize bildirin 		de, ilah olduğunuzu bilelim! Hadi bir iyilik ya da kötülük edin 		de, hepimiz korkup dehşete düşelim.”



Yeşaya 44:6-8: “RAB, 		İsrail'in Kralı ve Kurtarıcısı, Her Şeye Egemen RAB diyor ki, 		"İlk ve son benim, benden başka Tanrı yoktur. Benim gibi 		olan var mı? Haber versin. Ezeli halkımı var ettiğimden beri 		olup bitenleri, bundan sonra olacakları söyleyip 		sıralasın, evet, gelecek olayları bildirsin!” 		Yılmayın, korkmayın! Size çok önceden beri söyleyip 		açıklamadım mı? Tanıklarım sizsiniz. Benden başka Tanrı var 		mı? Hayır, başka Kaya yok; Ben bir başkasını bilmiyorum."



Yeşaya 46:9-10: “Çok 		önceden beri olup bitenleri anımsayın. Çünkü Tanrı benim, 		başkası yok. Tanrı benim, benzerim yok. Sonu ta 		başlangıçtan, henüz olmamış olayları çok önceden bildiren, 		'Tasarım gerçekleşecek, İstediğim her şeyi yapacağım diyen 		benim.”





	Dikkat edersek, Tanrı eşsiz 	konumunu vurgulamak için özellikle geleceğin bilirliğini kanıt 	olarak gösteriyor. Demek ki Tanrı’dan başka hiç kimse, ister 	insan olsun ister ruh olsun, geleceği tam olarak bilmiyor. Böylece, 	birinin söylediklerinin Tanrı’dan olup olmadığını kesin 	olarak bilebiliriz. Gelecekle ilgili söyledikleri gerçekleşirse 	Tanrı’dandır, gerçekleşmezse sahtekârdır ve yalancıdır.

	Tanrı geleceği 	bildirirken tahmini ya da olası şeyler söylemez. Tam tersine 	geleceği son derece ayrıntılı bir biçimde açıklar. Böylece 	Kutsal Kitap’ta gördüğümüz peygamberlik türü genellikle 	sıra dışı, olağanüstü hatta imkânsız türdendir. Örneğin, 	önümüzdeki yüzyılda büyük bir savaş olacak demek pek kimseyi 	şaşırtmaz. Fakat önümüzdeki yüzyılda hiç savaş olmayacak 	demek gerçekten iddialı bir peygamberlik sözü olurdu. Aynı 	şekilde Kutsal Kitap’ta rastlanan peygamberlikler gerçekten 	inanması güç olan türdendir. Örneğin, “kız gebe kalıp 	bir oğul doğuracak” (Yşa 7:14). Bu her gün olan bir şey 	değil. İşte, Rab bu tür peygamberlik sözleri bildirerek 	olağanüstü kudretini ve hikmetini sergiler.

	Ayrıca, daha 	önce değindiğimiz gibi, Rab’den gelen söz kesinlikle yüzde 	yüz isabetli olmalı. Çünkü konuşan Rab ise O’nun en ufak bir 	detayda bile hata yapması imkânsızdır. Ancak peygamber olduğunu 	ileri sürüp de gelecekle ilgili söyledikleri yerine gelmeyen 	adamın vay haline! Rab Yasa’da böyle sahtekarların idamını 	buyurur (Yas 18:20), çünkü Tanrı geleceğin bilirliğini 	kıskançlık derecesinde korur. Kutsal Kitap’taki peygamberlik 	sözlerinde hata payı sıfırdır. İşte Rab’bin sözü bu 	şekilde kendini belli eder.

	Anlaşılan şu 	ki peygamberlik Tanrı’nın özel mührüdür. Başta dediğimiz 	gibi, pek çok dini kitaplar ve peygamberler Tanrı adına 	konuştuklarını iddia ediyor. Hangisinin doğru olup olmadığını 	insanlar karar veremiyor. Çünkü hepsi güzel bir takım şeyler 	söylüyor. Nitekim, çirkef şeyler ileri süren bir dini kitap pek 	tutulmaz. Ancak Tanrı’nın gerçek Kitap’ı bundan belli olur 	ki geleceği olağanüstü ve mükemmel bir isabetle bildirir. Hangi 	kitap geleceği tam isabetle açıklarsa o Tanrı’nın Kitap’ıdır, 	çünkü O’nun şahsi mührünü taşıyordur.

	Dikkat ederseniz, 	Kutsal Kitap’ın dışındaki diğer din kitapları geleceği 	bildirmeye pek yanaşmıyor. Neden? Çünkü kolayca 	yanılabileceklerini biliyorlar. Bazıları bir yere kadar olası 	tahminlerden söz eder ama çoğu tamamen uzak durur. Örneğin, 	Yehova Şahitleri birkaç defa geleceği bildirmeye yeltendiler ve 	sonucu çok utanç verici oldu. Yehova Şahitleri’nin kurucusu 	Charles Russell, Ekim 1914 tarihini Armagedon savaşının sonu, 	yani Mesih’in egemenliğinin başlangıç tarihi olarak ilan etti. 	Zamanı geldi, geçti ve hiçbir şey olmadı. Russell tarihi 1918’e 	erteletti. Sonra bir daha 1925 tarihine değiştirildi. Ardından 	“Mesih’in egemenliği ruhsal olarak geldi” diyerek 	birçok açıklamalar yapıldı ama sahtekârlıkları ortaya 	çıkmıştı bile. 3

	Gerçek şu ki 	Kutsal Kitap’tan başka bir Tanrı eseri yoktur. Varsa, geleceği 	açık ve net bir şekilde bildirsin. Yarı yamalak, tahmini ve 	tesadüf açıklamalar kurtarmıyor. Tanrı’nın sözü kendini 	belli eder, çünkü Tanrı’nın parmak izlerini taşır. Yani 	geleceği yüzde yüz isabetle bildirir.

	PEYGAMBERLİKLER: Kutsal 	Kitap’a gelince, sadece birkaç ilginç peygamberlik görmüyoruz. 	Bir araştırmacıya göre, Kutsal Kitap’ta 8362 peygamberlik 	içerikli ayet bulunur.4 	Bir başka tespite göre de, ilk veriliş tarihi itibariyle Kutsal 	Kitap’ın yüzde otuz kadarı gelecekle ilgilidir.5 	Kutsal Kitap baştan sona kadar peygamberlik kaynıyor, böylece 	Rab’bin gerçek vahyi olduğunu açıkça ispatlıyor.

	Burada Kutsal 	Kitap’ın tüm peygamberliklerine yer vermek imkânsız ama kısaca 	birkaç örneğe değinmek olağanüstü isabetini göstermeye 	yeterli olacaktır:

	 		Kral Koreş: Tarih 		severler Med Pers Kralı Koreş’in ününü duymuştur. MÖ 539 		yılında koca Babil İmparatorluğu’nu çökerten kendisiydi. 		Koreş, kesin bilinmemekle birlikte, MÖ 600 civarında doğmuştur. 		Ölümü ise MÖ 530 olarak biliniyor. Koreş’in krallığından 		yaklaşık 150 sene önce yaşayan Peygamber Yeşaya, Koreş’in 		Babil Krallığı’na son vereceğini ve ardından İsrail halkını 		sürgünden salıvereceğini net bir şekilde yazar. Hatta henüz 		gün yüzüne çıkmamış bu kralın ismini üç kere beyan eder:

		 			Yeşaya 44:28: “Koreş 			için, 'O çobanımdır, her istediğimi yerine 			getirecek, Yeruşalim için, 'Yeniden kurulacak, Tapınak için, 			'Temeli atılacak diyen RAB benim.”



Yeşaya 45:1: “RAB 			meshettiği kişiye, sağ elinden tuttuğu Koreş'e 			sesleniyor. Uluslara onun önünde baş eğdirecek, 			kralları silahsızlandıracak, bir daha kapanmayacak kapılar 			açacak.”



Yeşaya 45:13: “Koreş'i 			doğrulukla harekete geçirecek, yollarını 			düzleyeceğim. Kentimi o onaracak, sürgünlerimi ücret ya da 			ödül almadan o özgür kılacak." Böyle diyor Her Şeye 			Egemen RAB.”





	Kral Koreş MÖ 	539 yılında Babil’i fethettikten sonra Rab’bin 150 sene önce 	bildirdiği söz uyarınca özellikle Yeruşalim’deki Tapınağı 	yeniden kurmak üzere İsrail sürgünlerini kendi topraklarına 	geri gönderdi. Bu olayı o dönemden kalma ünlü Koreş 	Silindiri’nde de okuyabiliyoruz. Yeşaya’nın, daha halkı 	Babil’e sürülmeden yaklaşık 100 yıl öncesinden, onları 	ülkelerine geri yollayacak kralın çıkaracağı fermanı ve 	ismini bilmesi tamamen imkânsızdı. Üstelik bu olası bir durum 	bile değildi. O dönemki krallar fethettikleri ulusları genellikle 	kölelik boyunduruğuna bağlarlardı. Koreş ise büyük bir lütuf 	gösterip daha önce sürülen ulusları topraklarına geri yolladı. 	İşte, Tanrı’nın bilgeliği ortadadır.

	 		Babil’in Yıkılışı: 		Bir başka önemli peygamberlik sözü Babil’in birebir ele 		geçirilişiyle ilgidir. Babil kenti MÖ 6. yüzyılda dünyanın 		en büyük ve zengin başkentiydi. Kral Nebukadnessar Babil kentini 		kendi yüceliğini simgeleyen ulu bir metropolite çevirmeye gayret 		etti. Şehrin birçok özellikleri arasında bunlar ön plandaydı:

		 			Babil şehri 1,012 hektar 			alan sahipti.



Çift suru 27 km uzunluğunda 			ve savaş arabalarının geçebileceği genişlikteydi.



Geniş bir hendek ve onlarca 			burç şehri çevreliyordu.



Fırat Nehri şehrin 			ortasından akıyordu.



Şehrin sayıları yüzü 			bulan muhteşem kent kapıları vardı.



Dünyanın yedi harikasından 			biri olan ünlü Asma Bahçeleri de vardı.



Toplam 53 pagan tapınağı 			vardı. Babil’in en önemli tapınağı Esagila (Dik 			başın evi) ilahları Marduk adına yapılmıştı. İçinde 			yaklaşık 150 ton altından yapılmış üç heykel vardı.6





	Babil kenti 	muhteşem bir insan eseri olmanın yanında fethedilemez unvanına 	da sahipti. Nebukadnessar’ın torunu olan Belşassar döneminde 	(MÖ 539) Med Pers orduları şehri kuşattılar. Babil Kralı 	Belşassar ise hiç kaygılanmıyordu, çünkü şehirdeki gıda 	depoları çok uzun bir kuşatmaya dayanabilir düzeydeydi ve kentin 	surları da fazlasıyla güçlüydü. O yüzden kuşatma altındayken 	bile büyük bir şölen verdi (bkz. Dan 5). Ancak Rab’bin duvara 	yazdığı uyarı sonucunda o gece Babil düştü ve Belşassar 	öldürüldü. Peki nasıl oldu?

	 	Med Pers kralları Babil’i doğrudan fethetmenin imkânsız 	olduğunu biliyorlardı. O yüzden farklı bir yol denediler. Şehrin 	ortasından geçen Fırat Nehri’nin sularını farklı bir yöne 	çevirerek nehrin yatağındaki sığ sulardan yürüyerek içere 	girmeyi başardılar. Böylece neredeyse hiç savaşmadan koca 	Babil’i bir anda ele geçirdiler.

	 	İlginç olan şu ki yaklaşık 70 yıl öncesinde Yahuda 	Krallığı’nda peygamberlik eden Yeremya, şehrin nasıl ele 	geçirileceğine dair çok net bir beyanda bulunmuştu:

	 		 			Yeremya 			51:36-39: “Bunun için RAB diyor ki, "İşte davanızı 			ben savunacağım, öcünüzü ben alacağım; onun ırmağını 			kurutacak, kaynağını keseceğim. Babil taş 			yığınına, çakal yuvasına dönecek, dehşet ve alay konusu 			olacak. Kimse yaşamayacak orada. Halkı genç aslanlar gibi 			kükreyecek, Aslan yavruları gibi homurdanacak. Ama 			kızıştıklarında onlara şölen verip hepsini sarhoş 			edeceğim; keyiflensinler, uyanmayacakları sonsuz bir 			uykuya dalsınlar diye" diyor RAB.”





	Okuduğumuz gibi, 	Peygamber Yeremya Med Pers ordularının birebir olarak Babil 	şehrini nehri kurutarak ele geçireceklerini anlatır. 	Ayrıca Belşassar’ın verdiği şöleni de ayrıntılı olarak 	açıklar. Unutmayalım ki Yeremya’nın zamanında Babil gibi bir 	kentinin yıkılışını bildirmek, birinin bugünkü Kahire ya da 	İstanbul gibi büyük bir metropolün bir anda yok olacağını 	söylemesi gibi son derece komik bir iddiaydı. Anlaşılan şu ki 	konuşan Yeremya değil, Rab’bin kendisiydi. Kutsal Kitap’ta 	daha birçok büyük şehirlerinin yıkılışını bildiren ayetler 	de vardır. Örneğin, Sur kentinin yıkılışı (Hez 26:3-14), 	Ninova kentinin yıkılışı (Nah 2), Petra kentinin yıkılışı 	(Ova 1).

	 		Büyük İskender: Birinin 		daha otuz yaşındayken dünyayı fethetmesi mümkün mü sizce? 		İşte Büyük İskender’in başardığı da tam budur. Önce 		Pers kralı Darius’u bozguna uğrattı. Sonra Mısır’ı da 		dize getirdi. Ardından Hindistan topraklarına kadar ordularıyla 		gitti. Sonunda askerleri pes ettiler, kendisi de fethedecek bir yer 		kalmadı diye daha 33 yaşındayken (MÖ 323) sefahat içinde öldü. 		Şimdi bundan daha inanılmaz şey şudur ki İskender’in 		kariyerinin birçok ayrıntısı çok önceden Tanrı’nın 		sözünde peygamberler tarafından bildirildi bile. Daniel tam 		olarak MÖ 551 yılında, yani İskender’in ölümünden yaklaşık 		230 sene öncesinde, bir görüm gördü. Bu görümde bir koç, 		Med Pers İmparatorluğu’nu simgeliyordu. Devamındaki ayetlerde 		birebir Büyük İskender’in fethedişinin resmedildiğini 		okuyoruz:

		 			Daniel 8:5-8: “Ben bu 			olayı düşünürken, batıdan ansızın gözleri arasında 			çarpıcı bir boynuzu olan bir teke geldi. Yere basmadan bütün 			dünyayı aştı. Güç ve öfkeyle, kanalın yanında durduğunu 			gördüğüm iki boynuzlu koça doğru koştu. Öfkeyle 			saldırdığını, koça vurup boynuzlarını kırdığını 			gördüm. Koçun tekeye karşı duracak gücü yoktu; teke koçu 			yere vurup çiğnedi. Koçu onun elinden kurtaracak kimse yoktu. 			Teke çok güçlendi, ama en güçlü olduğu sırada büyük 			boynuzu kırıldı. Kırılan boynuzun yerine, göğün dört 			rüzgarına doğru çarpıcı dört boynuz çıktı.”





	Bu sözler pek 	açık değil, diyecek olursak, bölümün devamındaki açıklamayı 	okumamız yeterlidir.

	 		 			Daniel 8:20-22: “Gördüğün 			iki boynuzlu koç Med ve Pers krallarını simgeler. Teke 			Grek Kralı'dır; gözleri arasındaki büyük boynuz birinci 			kraldır. Kırılan boynuzun yerine çıkan dört 			boynuz, ulusundan çıkacak dört krallığı simgeliyor. Ama ilk 			kral kadar güçlü olmayacaklar.”





	Kutsal Kitap 	ayrıca Büyük İskender’in ölümünün ardından ortaya çıkan 	dört ayrı krallığı da bildirir. İskender’in ölümünden 	sonra kendi oğlu olmadığı için dört komutanı imparatorluğu 	aralarında bölüştüler. Bunlardan özellikle iki tanesi, 	Mısır’da krallık yapan Ptolemiler ve şimdiki Türkiye 	bölgesinde krallık yapan Selefkiler uzun bir süre birbiriyle 	savaştılar. Peygamber Daniel bu süreci de 11. bölümde inanılmaz 	ayrıntılarıyla olaylardan yüzlerce sene öncesinde kayda 	geçirir. Yakınınızda o dönemi anlatan bir tarih kitabı varsa 	bir an evvel oturup Kutsal Kitap’ın o bölümde yazdıklarıyla 	kıyaslamanızı öneririm. Gerçekten şaşıp kalacaksınız!

	Sözünü 	ettiğimiz bu olaylara benzer daha birçok örnek verebiliriz. Fakat 	daha önce belirttiğimiz gibi, Kutsal Kitap’ın çok önceden 	inanılmaz bir isabetle olacakları bildirdiğini görebiliyoruz.

	Kutsal Kitap’ın 	bu peygamberlik özelliği en çok Mesih’in hayatı ve hizmetiyle 	ilgili olarak sergilenir. Bir tahmine göre, Kutsal Kitap Mesih’in 	ilk gelişine ilişkin 300’den fazla önbildiride bulunur.7 	Bunlardan bazılarını şöyle sıralayabiliriz:

	 		 			Yahuda oymağından olması; 			Yaratılış 49:10



Kral Davut’un soyundan 			gelmesi; 2.Samuel 7:12



Bakireden doğuşu; Yeşaya 			7:14



Beytlehem kasabasında 			doğması; Mika 5:2



Celile’de hizmet etmesi; 			Yeşaya 9:1



Mucizeler yapması; Yeşaya 			61:1



Yeruşalim’e sıpaya binmiş 			olarak girmesi; Zekeriya 9:9



30 parça gümüşe 			satılması; Zekeriya 11:12-13



Günahlarımızı yüklenmesi; 			Yeşaya 53



Ellerinin ve ayaklarının 			delinmesi; Mezmur 22:16



Elbiselerinin kurayla 			paylaşılması; Mezmur 22:18



Bir zenginin mezarına 			konulması; Yeşaya 53:9



Ölümden dirilmesi; Mezmur 			16:10



Tanrı’nın sağında 			oturması; Mezmur 110:1





	Bu listeyi birçok ayrıntıyla 	daha da uzatabiliriz. Ama gerçek şu ki asırlar öncesinden bir 	kimsenin hayatıyla ilgili olarak bu kadar bilginin bildirilmesi ve 	bunların tam tamına gerçekleşmesi bir mucizeden de ötedir. Bu 	ancak Tanrı’nın işidir.

	Birileri şöyle 	itiraz edebilir: Ya, ama burada sıralanan olaylar birçok kişinin 	hayatında olmuştur... Doğru, öyledir ama mesele burada 	sıralananların bazılarının değil, hepsinin tek bir kişinin 	hayatında gerçekleşmesidir. Bu kadar önbildirinin hepsi değil, 	sadece sekiz tanesinin bile tek şahısla ilgili olarak 	gerçekleşmesinin istatistiksel olasılığı 1/1017 	olarak tespit edilmiştir,8 	yani 100.000.000.000.000.000 (yüz katrilyon) kişiden yalnız 	birinin yaşamında gerçekleşebilir. Bu öyle büyük bir rakam ki 	bu sayıda Türk lirası alıp Türkiye’nin her tarafına 	dağıtsak, ülkenin yüzölçümü iki sıra lirayla kaplanır. 	Adamın birini alıp gözlerini bağlasak ve işaretlenmiş bir tek 	lira bulmaya göndersek, onun bu kadar geniş bir alanda bu kadar 	lira arasında belirlenmiş o tek lirayı bulmasının olasılığı 	ne kadardır sizce? Tek sözle imkânsız! İşte, bir insanın 	Mesih’le ilgili asırlar öncesinden yazılan bunca peygamberlik 	sözlerinin hepsini bile değil, sadece sekiz tanesini yerine 	getirmesinin olasılığı da bu kadardır.

	Mesih’in ilk 	gelişine ilişkin inanılmaz peygamberliklere baktık ama bundan 	daha da inanması güç bir şey var. Mesih’in ilk gelişine 	ilişkin 300’den fazla peygamberlik sözü vardı dedik. Ama 	Mesih’in İkinci gelişiyle ilgili ise yaklaşık 2300’den fazla 	önbildiri söz konusudur.9 	Mesih’in ikinci gelişiyle ilgili ilk gelişine göre 7 kat daha 	fazla peygamberlik sözü mevcuttur. Bunların arasında Mesih 	gelmeden önce dünyada yaşanacak kaosa ilişkin onlarca açık ve 	net belirtiler vardır (bkz. Mat 24; Luk 21). Son günde İsrail 	topraklarında gerçekleşecek Armagedon savaşı ile ilgili 	yüzlerce ayrıntılar vardır (bkz. Zek 14; Va 19). Mesih yeryüzüne 	geldikten sonra kurulacak bin yıllık egemenlikle ilgili yine de 	çok sayıda önbildiriler vardır (bkz. Yşa 11; Va 20). Kitabın 	devamında bunların ayrıntılarına bakacağız.

	Sonuç olarak 	Kutsal Kitap sınıfında tek ve eşsizdir. Diğer dini kitaplar 	gelecekle ilgili tek bir peygamberlik sözünü bu denli etraflıca 	açıklayamazken, Tanrı’nın sözü olan Kutsal Kitap apayrı bir 	düzeydedir:

	 		Kutsal Kitap geleceği dolaylı 		değil, detaylı bir şekilde açıklar.



Kutsal Kitap geleceği tahmini 		değil, tam bir isabetle açıklar.



Kutsal Kitap olası olayları 		değil, olağanüstü olayları açıklar.



Kutsal Kitap birkaç değil, 		binlerce peygamberlik sözü açıklar.





	İşte, Kutsal 	Kitap’ta gördüğümüz bu tanrısal mühür sayesinde, onun 	Tanrı’dan gelen güvenilir ve mükemmel bir eser olduğuna 	inanıyoruz. En önemlisi, geleceğe ilişkin güvenilir bir rehber 	olduğuna da yüzde yüz güvenebiliyoruz. Çünkü geleceği bu 	kadar isabetle açıklayan bir kitap ancak Tanrı’dan gelebilir. 	Bu yüzden gelecek konusuna gelince başvurmaya değer tek bir yol 	haritası vardır, o da Tanrı’nın sözü olan Kutsal Kitap. Elçi 	Petrus bunu şu sözlerle belirtti:

	 		2. Petrus 1:19: 		“Peygamberlerin sözleri bizim için daha büyük kesinlik 		kazandı. Gün ağarıp sabah yıldızı yüreklerinizde doğuncaya 		dek, karanlık yerde ışık saçan çıraya benzeyen bu sözlere 		kulak verirseniz, iyi edersiniz.”





3. 	 Geleceği Yorumlama Bilimi


	Tanrı esini olan Kutsal Kitap’ın 	geleceği inanılmaz bir şekilde açıkladığını gördük. Ancak 	insanlarımızın çoğu Tanrı’nın sözünü ilk okuduklarında 	bu olağanüstü yönünü hiç anlamıyorlar. Bunun nedeni, İsa 	Mesih’in “okuyan anlasın” sözüne dayanmaktadır (Mat 	24:15). Kutsal Kitap’ı yüzeysel bir şekilde okuyan, özellikle 	gelecekle ilgili bu derin anlamlarını genellikle tümden kaçırır. 	Çünkü Rab yalnızca imanlıların hikmetli araştırma sonucunda 	anlayacağı bir şekilde geleceği açıklamayı uygun gördü. 	Yahudiler kendisini reddettikten sonra Mesih de aynısını yaptı:

	 		Matta 13:11-16: “İsa 		şöyle yanıtladı: "Göklerin Egemenliği'nin 		sırlarını bilme ayrıcalığı size verildi, ama onlara 		verilmedi. Çünkü kimde varsa, ona daha çok 		verilecek, bolluğa kavuşturulacak. Ama kimde yoksa, elindeki de 		alınacak. Onlara benzetmelerle konuşmamın nedeni budur. Çünkü, 		'Gördükleri halde görmezler, duydukları halde duymaz ve 		anlamazlar.' "Böylece Yeşaya'nın peygamberlik sözü onlar 		için gerçekleşmiş oldu: 'Duyacak duyacak, ama hiç 		anlamayacaksınız, bakacak bakacak, ama hiç görmeyeceksiniz! 		Çünkü bu halkın yüreği duygusuzlaştı, kulakları ağırlaştı. 		gözlerini kapadılar. Öyle ki, gözleri görmesin, kulakları 		duymasın, yürekleri anlamasın ve bana dönmesinler. Dönselerdi, 		onları iyileştirirdim.' "Ama ne mutlu size ki, gözleriniz 		görüyor, kulaklarınız işitiyor!”





	Anlaşılan şu ki gelecekle ilgili 	bilgileri anlama ayrıcalığı iman edenlere emanet edildi. Fakat 	bunun için apayrı bir bilgelik de gerek. Peygamber Daniel’e 	Rab’bin özellikle son günlerle ilgili buna benzer bir söz 	söylediğini görüyoruz:

	 		Daniel 12:10: “Birçokları 		kendilerini arıtıp temizlenecek, lekesiz duruma gelecek, ama 		kötüler kötülük etmeyi sürdürecek. Kötülerin 		hiçbiri anlamayacak, bilgeler anlayacak.”





	Demek ki geleceği anlayanlar 	olacaktır ama onlardan biri olmak istiyorsak bilgelik 	şarttır.





	YORUMLAMA BİLİMİNİN 	TEMELLERİ

	Hiç dikkatinizi çekti mi; iki 	imanlı aynı ayetlerden farklı anlamlar çıkarabiliyor bazen. 	Neden? Çünkü Kutsal Kitap’ı yorumlarken, ister istemez bazen 	kendi düşüncelerimizi katabiliyoruz. O halde Kutsal Kitap’ı 	doğru düzgün anlamak için Rab’bin bilgeliğine muhtacız. 	Bunun için özellikle Kutsal Ruh’un yönlendirişine ihtiyacımız 	vardır. Hatta Elçi Yuhanna der ki üzerimizdeki mesh olan 	Kutsal Ruh’un yardımıyla her şeyi anlayabiliriz (1Yu 2:27). 	Aynı zamanda, Mesih havarilerini bırakmadan önce, onları tüm 	gerçeğe yöneltecek Kutsal Ruh’u göndereceğine söz verdi 	(Yu 16:13). Kutsal Ruh iman eden hepimizde vardır (Rom 8:9), kaldı 	ki O’nun yüce bilgeliğine boyun eğmemiz gerek.

	Rab’bin sözüne 	yaklaştığımızda hep hatırlamamız gereken temel prensip, 	Kutsal Kitap’ta yazılan her şeyin imanlıların anlaması 	amacıyla Rab tarafından verildiğidir. Elbette ki bazı 	şeyleri anlamak başta güç olabilir, fakat Rab sözüne bunları 	dahil ettiğine göre bizim için bir yararı olduğunu bilmemiz 	gerekir (bkz. Yas 29:29). Eski Antlaşma’da bazı sırlar vardır, 	fakat bunların çoğu yine Yeni Antlaşma’da açıklanır (bkz. 	Ef 3; 1Ko 15:51). Gelecekle ilgili mühürlenmiş bazı olaylar da 	söz konusudur ama bunlar Ruh’un yardımıyla son günlerde açığa 	çıkacaktır (Dan 12:9). Elçi Pavlus Kutsal Ruh’un bu hizmetini 	şöyle açıklar:

	 		1. Korintliler 2:9-16: 		“Yazılmış olduğu gibi, "Tanrı'nın kendisini 		sevenler için hazırladıklarını Hiçbir göz görmedi, Hiçbir 		kulak duymadı, Hiçbir insan yüreği kavramadı." Oysa 		Tanrı Ruh aracılığıyla bunları bize açıkladı. Çünkü 		Ruh her şeyi, Tanrı'nın derin düşüncelerini bile araştırır. 		İnsanın düşüncelerini, insanın içindeki ruhundan başka kim 		bilebilir? Bunun gibi, Tanrı'nın düşüncelerini de Tanrı'nın 		Ruhu'ndan başkası bilemez. Tanrı'nın bize 		lütfettiklerini bilelim diye, bu dünyanın ruhunu değil, 		Tanrı'dan gelen Ruh'u aldık. Ruhsal kişilere ruhsal 		gerçekleri açıklarken, Tanrı'nın lütfettiklerini insan 		bilgeliğinin öğrettiği sözlerle değil, Ruh'un öğrettiği 		sözlerle bildiririz. Doğal kişi, Tanrı'nın Ruhu'yla ilgili 		gerçekleri kabul etmez. Çünkü bunlar ona saçma gelir, ruhça 		değerlendirildikleri için bunları anlayamaz. Ruhsal kişi her 		konuda yargı yürütebilir, ama kimse onun hakkında yargı 		yürütemez. "Rab'bin düşüncesini kim bildi ki, O'na öğüt 		verebilsin?" Oysa biz Mesih'in düşüncesine 		sahibiz.”





	Gerçekten olağanüstü bir 	ayrıcalığa sahibiz. Elimizde Tanrı’nın ebedi sözü, 	yüreğimizde O’nun Ruh’u var. Daha ne olsun!!!





	YORUMLAMA BİLİMİNİN 	PRENSİPLERİ

	Kutsal metinleri doğru düzgün 	yorumlamak imanlılara emanet edilen kutsal bir görevdir (bkz. 2Ti 	2:15). Aksi takdirde, birçok Mesih düşmanının aynı kutsal 	sözleri baş aşağı ederek kendi sapkın öğretilerini 	desteklemek üzere anlamlar yüklediğini görürüz, hatta 	görüyoruz da. O yüzden Kutsal Kitap’ı yorumlarken kitabın 	öğrettiği yorumlama tarzına dikkat etmeliyiz. Örneğin, 	elçilerin Eski Antlaşma’dan çok sayıda alıntı yaptığını 	görüyoruz. Fakat dikkat edersek, onlar kutsal metne farklı bir 	anlam empoze etmeden, orijinal manasına sadık yorumlar yaparlardı 	(bkz. Elç 2:25-30). Bizler de kendi fikrimizi katmadan Kutsal 	Yazıların vermek istediği anlamı keşfetmek için gayret 	göstermeliyiz.

	Rab’bin sözünü 	yorumlarken, en basitinden öncelikle onun kendini yorumlamasına 	izin vermemiz gerekir, çünkü Kutsal Kitap’ın en iyi yorumcusu 	yine de kendisidir. Örneğin, Vahiy 13’te geçen yedi başlı 	canavar birçok okuyucunun kafasını karıştırabilir. Ancak ilk 	bölümden itibaren 17. bölüme kadar sabredip okursak açıklamasını 	da görürüz. O halde kendimize göre farklı tahminler yürütmemize 	gerek yoktur. Kafamızı karıştıran bazı ayetlerle 	karşılaştığımızda, üzerinde çok kafa yormaktan ve kendi 	yorumumuzu yapmaktansa, aynı konuyla ilgili açık ve net başka 	ayetlere başvurmak daha sağlıklıdır. Ayetleri hep başka 	ayetlerle kıyaslayarak dengede tutmalıyız; çünkü Rab’bin 	sözü asla kendiyle çelişmez. Bir yerde anlamadığımız bir 	şey, çoğu kez başka bir yerde açıklanmıştır.

	Aynı şekilde 	Kutsal Kitap’ın doğal yapısına da dikkat etmeliyiz, yani 	Kutsal Kitap’ın bütünlüğüne saygılı davranmalıyız. Zor 	anlaşılan bir ayete rastladığımızda, öncellikle Kutsal 	Kitap’ın genel olarak o konuyla ilgili sözlerini araştırıp 	üzerinde düşünmeli, bildiğimiz veya hatırladığımız 	sözleri, anlamakta zorlandığımız ayeti düşünerek 	değerlendirmeliyiz. Bu konuda objektif de olmak gerek. Özellikle 	kendi görüşümüzü desteklemek için belirli bir şekilde 	yorumladığımız bazı favori ayetlerimiz var. Oysa ki ayetin 	bulunduğu bölümde ve hatta ayetin yer aldığı kitapta aktarılan 	genel konuya, yani bağlama(kontekste) baktığımızda, belki de 	çok farklı bir anlam içerdiğini göreceğiz. O yüzden kendi 	istediğimiz anlamı çıkarmaya çalışmak yerine, Kutsal Kitap’ın 	vermek istediği anlamı bulmaya gayret etmeliyiz.

	Şunu da 	unutmayalım ki Kutsal Kitap’ta yazılanlar çok farklı şartlar 	altında ve belirli bazı durumlara karşı yazılmıştır. Kutsal 	Kitap’ın metinleri 2000 sene önce başka bir kültürde, başka 	dillerde ve kırktan fazla insan tarafından kaleme alınmıştır. 	O yüzden, sağlıklı yorum yapabilmek için öncellikle metnin 	yazıldığı dönemi ve şartları, Tanrı’nın bunları 	bildirmesindeki amaçları hesaba katmak gerekir.

	Kutsal Kitap’ın 	son günlerle ilgili bildirdiklerine gelince, dikkate alınması 	gereken bazı yorumlama prensipleri daha vardır. Onlara bakalım:

	 		Peygamberlikleri öncellikle 		doğal anlamıyla yorumlamaya gayret etmeliyiz: Adamın biri 		herhangi bir kitabı alıp okumaya başladığında, “Yazar 		şöyle yazıyor ama bence aslında şunu demek istiyor” dese 		ne düşünürsünüz? Doğrusu kitabın yazarına haksızlık 		ediyordur, çünkü yazar ne anlam vermek istediyse onu kendi 		sözleriyle ifade etmeye çalışmıştır. Ne yazık Kutsal 		Kitap’a gelince bazıları kendinde benzer bir hak bulurlar. 		Kutsal Kitap bir şeyleri açık ve net belirtirken, onlar rahatça 		“hayır, esas söylemek istediği bu olmalı” ya da “şu 		sözü bariz anlamıyla değil, daha farklı algılamalıyız” 		diyebiliyorlar. Şunu unutmamalıyız ki bu Kitap Tanrı’nın 		eseridir ve ne demek istediğiyse gayet açık ve net bir şekilde 		bildirmiştir. Onun üzerine kendimize göre kelime oyunu yapma 		gibi lüksümüz olamaz.





	 	Elbette ki yazılan şeylerin bazıları ilk bakışta zor 	anlaşılabilir. Bu bizi şaşırtmamalı, çünkü sonuçta 	Tanrı’nın esini söz konusudur ve son derece derin olması 	beklenmelidir. Yine de onu başka türlü yorumlamaya hakkımız 	yok. Başka herhangi bir kitabı okuduğumuzda nasıl ki yazarın 	söylemeye çalıştığını anlamak için gayret sarf ediyorsak, 	aynı şekilde Kutsal Kitap’ta Rab’bin söylemeye çalıştıklarını 	olduğu gibi kabul edip kavrayabilmek için çaba sarf etmeliyiz. 	Örneğin, Kutsal Kitap’ta geçen bazı rakamlar var. Vahiy 	20:4’te Elçi Yuhanna Mesih’le birlikte 1000 yıl boyunca 	egemenlik süreceğimizi belirtir. Her nedense bazı yorumcular, 	bunu birebir anlamıyla değil, daha çok mecazi anlamda uzun bir 	süre olarak yorumlamaya çalışırlar. Öyleyse Rab neden net ve 	bariz bir rakam belirtmiştir? Rab’bin kendini anlatmada bir 	sıkıntısı yok herhalde... Belki de bizler anlamada zorluk 	çıkartıyoruz!

	 	Kutsal Kitap’taki sözleri olduğu gibi kabul etmezsek herkes 	istediği gibi yorumlamada özgür olur. Bu durumda her okuyan 	göreceli bir şekilde kendi kafasına göre algılayabilir. Böyle 	olsaydı, Tanrı’nın sözünün belirli bir standardı olmazdı 	ve Tanrı’nın ne demek istediğini hiç kimse tam olarak 	bilemezdi. O yüzden Kutsal Kitap’ta yazılan bazı şeylerin 	anlamını henüz çözemesek de hemen ruhanileştirmeye 	kaçmamalıyız. Elimizden geldiğince ayetleri harfi harfine, doğal 	olarak yorumlamaya gayret göstermeliyiz.

	 		Peygamberlikleri birbiriyle 		kıyaslayarak yorumlamaya gayret etmeliyiz: Kutsal Kitap’ın 		gelecekle ilgili bildirdikleri, inşa edilen bir binaya benzer. 		Parçaları çok farklı yerlerden gelse de hepsi birbirine geçmeli 		ve birbirini tamamlar yapıya sahiptir. O yüzden, anlamadığımız 		bir ayeti kavramak için onunla ilgili başka bir bölüme 		başvurmamız gerekli olabilir. Tüm öğretimizi tek bir ayete 		dayandırsak dengemizi şaşırabiliriz, çünkü ayetler birbirini 		destekler ve dengeler. Bir konu hakkındaki tüm bilgiler bir tek 		yerde bulunmaz genellikle. O yüzden Kutsal Kitap’ın tümüne 		hakim olmak son derece önemlidir.





	 	Bunun birçok örneği var. Mesela, Peygamber Daniel birçok defa 	son günlerde ortaya çıkacak Mesih Karşıtı’nın krallığıyla 	ilgili bilgiler verir. Daniel 2’de, onu kille karışmış demire 	benzetir. Daniel 7’de, onu on boynuzlu bir canavara benzetir. 	Daniel 9’da, “birçoklarıyla antlaşma yapan prens” olarak 	tanıtır. Sonra Daniel 11’de, istediğini yapan Kuzey Kralı 	olarak anlatır. Mesih Karşıtı’nın kimliğini tam olarak 	tespit etmek için bunların hepsini iyice etüt etmek gerek. Ama 	mesele burada bitmez, çünkü İsa Mesih de Mesih Karşıtı’yla 	ilgili bazı şeyler söyler (bkz. Mat 24:15). Elçi Pavlus da 	birçok ayrıntı daha verir (bkz. 2Se 2). En sonunda da Elçi 	Yuhanna, Mesih Karşıtı’nı denizden çıkan bir canavara 	benzetir (Va 13). Tüm bunları hesaba katmandan Mesih Karşıtı’yla 	ilgili tam bir fikre sahip olmak mümkün değildir.

	 	Buna benzer örnekleri çoğaltabiliriz, fakat burada görmemiz 	gereken gerçek şu ki Kutsal Kitap mükemmel bir şekilde kendi 	kendini tamamlar. Daniel, Pavlus’un veya Yuhanna’nın 	yazacaklarını bilemezdi. Oysa bütün parçaları bir araya 	getirdiğimizde müthiş bir bütün oluşturduğunu görebiliyoruz. 	İşte, çok farklı insanlar tarafında kaleme alınmasına rağmen 	Kutsal Kitap tek bir Tanrı’nın eseridir. Elçi Petrus’un 	dediği gibi: “Kutsal Yazılar'daki hiçbir peygamberlik sözü 	kimsenin özel yorumu değildir. Çünkü hiçbir peygamberlik sözü 	insan isteğinden kaynaklanmadı. Kutsal Ruh tarafından yöneltilen 	insanlar Tanrı'nın sözlerini ilettiler” (2Pe 1:20-21).

	 		Peygamberlik bildirisi 		birden fazla olay ve dönemde gerçekleşecek (yani çift yönlü) 		olabilir: Rab’bin sözünde açıklanan peygamberlik 		sözlerinin bir özelliği de, onların bazen iki benzer olayla 		ilgili olmasıdır. Bazen, aynı peygamberlik sözünün, birbirine 		çok benzer ama aralarında belki de binlerce yıl süre geçecek 		iki farklı olayla ilgili yazılmış olması mümkündür. Bunu 		açıklamak için bir örnek verelim:

		 			Antiokus Epifanes: 			IV. Antiokus, MÖ 175 yılında İsrail’in kuzeyinde Grek 			İmparatorluğu’na bağlı bölgeye verilen ad olan Selefki’nin 			kralı oldu. Sonradan kendine Epifanes yani açığa 			çıkan ilah (Tanrı’nın tecellisi) ismini takmıştır. 			Antiokus özellikle Yahudilere yaptığı baskılarla tanınıyordu 			ama ilginç olan şu ki yaptığı her şey yıllar öncesinden 			Peygamber Daniel’in kalemiyle anlatılmıştı (bkz. Dan 			8:9-25). Daniel 11. bölümde birkaç ayrıntı daha görüyoruz:





	 		 			 				Daniel 11:21-23, 29-32: 				“Yerine krallıkla onurlandırılmamış değersiz biri 				geçecek. Halk güvenlik içindeyken, kurduğu düzenler 				sayesinde gelip krallığı ele geçirecek. Çok güçlü 				orduları süpürüp yok edecek; antlaşma önderi de yok 				edilecek. Onunla antlaşma yaptıktan sonra hileye başvuracak. 				Az sayıda insanla gittikçe güçlenecek… "Belirlenen 				zamanda dönüp yine Güney'e saldıracak. Ancak bu kez sonuç 				öncekinden farklı olacak. Ona karşı koymak için Kittim'den 				gelen gemiler cesaretini kıracak. Geri dönecek ve öfkeyle 				kutsal antlaşmaya karşı çıkacak, kutsal antlaşmayı 				bırakanları yine kayıracak. Askerleri gidip tapınakla kaleyi 				kirletecek, günlük sunuları kaldırıp yıkıcı 				iğrenç şeyi koyacaklar. Kuzey Kralı antlaşmayı 				bozanları yaltaklanarak ayartacak, ama Tanrısı'nı tanıyan 				halk var gücüyle ona karşı duracak.”





	Burada 	anlatılan her şey birebir gerçekleşti. Ayrıca burada “yıkıcı 	iğrenç şey” diye bahsedilen, Antiokus’un Yeruşalim’deki 	Tapınağa diktiği Zeus ilahının bir putudur ve sunak üzerine 	bir domuz kesmesiyle bu söz yerine gelmiştir. Yalnız aynı bölümü 	okumaya devam ettiğimizde son günlerde ortaya çıkacak ve aynı 	Antiokus gibi dilediğini yapacak bir kralın yine kuzeyden 	İsrail’in üzerine yürüyeceğini öğreniyoruz (bkz. Dan 	11:36-45). Matta 24:15’te Mesih Karşıtı’nın da Tapınağa 	“yıkıcı iğrenç bir şeyler” yerleştireceği 	belirtiliyor. Anlaşılan şu ki IV. Antiokus esasında Mesih 	Karşıtı’nın bir emsaliydi. O yüzden onun yaptığı birçok 	şeyi Mesih Karşıtı da tekrarlayacaktır. Böylece ikisi 	birbiriyle bağlantılıdır ve aynı peygamberlik iki durum için 	de geçerlidir.

	Buna benzer 	daha birçok örnek var. Örneğin, İsrail’in sürgünden iki 	dönüşü gibi; biri Babil sürgününden MÖ 538 yılında, 	ikincisi de diasporadan MS 1948 yılında (bkz. Yşa 27:12-13; Yer 	16:15; Hez 36:8-12; Zek 10:6-12). Bazen ayetin hangi olaydan 	bahsettiğini tespit etmek pek mümkün değildir. Ama önemli olan, 	aralarındaki bağlantıları görmek ve her iki olayı birbirinden 	ayırt edebilmek.

	 	Peki, peygamberliğin bu özelliği neden böyle? Aslında sebebi 	gayet açık ve mantıklıdır. Hatırlarsanız, kendini peygamber 	diye tanıtan bir kimsenin sözü yerine gelmezse taşlanması 	gerekti (Yas 18:20). Farz edin ki birileri gelecekle ilgili çok 	güzel bir şeyler anlattı. Ancak söyledikleri çok ileri bir 	tarihte yaşanacak olaylarla ilgili ise gerçekleşip 	gerçekleşmeyeceğini kimse bilemezdi. O yüzden Rab sadece uzak 	gelecekle ilgili değil, aynı sözlerle yakın gelecekte 	gerçekleşecek bir olayı peygamberliğe dahil ederdi. Böylece 	insanlar yakındakinin gerçekleştiğini görünce uzaktakinin de 	gerçekleşeceğine de emin olabilirlerdi (bkz. 1Kr 13).

	 		Bazen ard arda sıralanan 		ayetlerin arasında epey bir zaman boşluğu olabilir: 		Peygamberliğin bir özelliği de, aynı paragrafta geçen 		bildirilerin aralarında uzun süreli aralıklar olabileceğidir. 		Bunun bir örneğini İsa Mesih verir:





	 		 			Luka 4:16-21: 			“...Kutsal Yazılar'ı okumak üzere ayağa kalkınca O'na 			Peygamber Yeşaya'nın Kitabı verildi. Kitabı açarak şu 			sözlerin yazılı olduğu yeri buldu: "Rab'bin Ruhu 			üzerimdedir. Çünkü O beni yoksullara Müjde'yi iletmek için 			meshetti. Tutsaklara serbest bırakılacaklarını, körlere 			gözlerinin açılacağını duyurmak için, ezilenleri özgürlüğe 			kavuşturmak ve Rab'bin lütuf yılını ilan etmek için beni 			gönderdi. "Sonra kitabı kapattı, görevliye geri verip 			oturdu. Havradakilerin hepsi dikkatle O'na bakıyordu. İsa, 			"Dinlediğiniz bu yazı bugün yerine gelmiştir" diye 			konuşmaya başladı.”





	İsa Mesih bu 	sözlerin kendisiyle ilişkili olduğunu belirterek vaat edilen 	Mesih olduğunu duyurmuştu. Ancak İsa’nın burada, Yeşaya 	bölümünün sadece ilk yarısını okuyup sonuna atladığını 	fark ediyoruz. Neden böyle yapmıştı? Çünkü ilk ayetler 	Mesih’in ilk gelişinde, devamındaki ayetler ise daha sonra 	egemenliği kurulduğunda gerçekleşecekti. Tabii Mesih’in 	egemenliği Yahudilerce kabul edilmiş olsaydı, ikinci kısım tez 	bir şekilde gerçekleşirdi. Fakat görüyoruz ki üç ayetin 	arasında en az 2000 senelik bir süre vardır. Başka bir örneğe 	bakalım:

	 		 			Zekeriya 9:9-10: “Ey 			Siyon kızı, sevinçle coş! Sevinç çığlıkları at, ey 			Yeruşalim kızı! İşte kralın! O adil kurtarıcı ve 			alçakgönüllüdür. Eşeğe, evet, sıpaya, eşek yavrusuna 			binmiş sana geliyor! Savaş arabalarını Efrayim'den, atları 			Yeruşalim'den uzaklaştıracağım. Savaş yayları kırılacak. 			Kralınız uluslara barışı duyuracak, onun egemenliği bir 			denizden bir denize, Fırat'tan yeryüzünün uçlarına dek 			uzanacak.”





	Paragrafın 	ilk ayeti çok tanıdık gelir, çünkü Mesih’in Yeruşalim’e 	girişiyle bu sözler birebir yerine gelmiştir (Luk 19:35). Ama 	ilginçtir ki hemen devamındaki ayet Mesih’in ikinci gelişinde 	gerçekleşecek bir olaya değinir; Mesih ikinci gelişinde 	İsrail’in düşmanlarına karşı savaşıp yeryüzündeki 	egemenliğini kuracaktır. Yine görüyoruz ki iki ayet arasında 	koca bir zaman aralığı vardır.

	 	Örnekleri çoğaltabiliriz (bkz. Yşa 9:1-7; Mal 3:1-2), fakat 	görmemiz gereken şudur ki peygamberler geleceği açıklarken her 	şeyi kronolojik olarak bildirmiyorlardı. Bazen geleceği sıra 	dışı yollarla veya karışık anlattıklarına da şahit oluruz. 	Onlar geleceği, uzaktan görür gibi ama sadece Rab’bin anlattığı 	kadarıyla bildirebiliyorlardı. Elçi Petrus’un dediği gibi:

	 		1. Petrus 1:10-12: 		“Size bağışlanacak lütuftan söz etmiş olan peygamberler, 		bu kurtuluşla ilgili dikkatli incelemeler, araştırmalar 		yaptılar. İçlerinde olan Mesih Ruhu, Mesih'in çekeceği acılara 		ve bu acıların ardından gelecek yüceliklere tanıklık 		ettiğinde, Ruh'un hangi zamanı ya da nasıl bir dönemi 		belirttiğini araştırdılar. Şimdi size de bildirilen 		gerçeklerle kendilerine değil, size hizmet ettikleri onlara 		açıkça gösterildi. Bu gerçekleri gökten gönderilen Kutsal 		Ruh'un gücüyle size Müjde'yi iletenler bildirdi. Melekler bu 		gerçekleri yakından görmeye büyük özlem duyarlar.”





	Demek ki 	peygamberler tam olarak vakıf değildiler söylediklerine her 	zaman. Hatta meleklerin bile merakla sonu beklediklerini görüyoruz. 	Kaldı ki peygamberlikleri okurken neyin ne zaman olacağını 	sırasına göre belirlemede çok dikkatli olmak gerek. Sonuç 	olarak bizler de peygamberler gibi Kutsal Ruh’un yardımına 	muhtaç kılınmışızdır.

	 		Sembolik ayetler gerçekçi, 		mantıklı, bağlama bağlı ve Kutsal Kitap’ın genel şablonuna 		uygun bir şekilde yorumlanmalı: Gelecekle ilgili bölümlere 		baktığımızda çok sayıda sembollerle karşılaştığımız 		oluyor. Canavarlar, ejderhalar, çekirgeler, atlar ve benzeri. 		Başta belirtiğimiz gibi, peygamberlikleri elimizden geldikçe 		doğal anlamıyla yorumlamaya gayret etmeliyiz, fakat bu tarz 		sembollerle karşılaştığımız zaman elbette ki sembolik olarak 		farklı bir olayı temsil ettiklerini anlıyoruz. Örneğin, “Ayşe 		inek gibi çalışkandır” dediğimizde bunun mecazi bir 		benzetme olduğunu herkes anlar. “Mehmet bu ara eşekleşti” 		dediğimizde insanlar yine mecazi bir şekilde konuştuğumuzu 		bilir, çünkü Mehmet nihayetinde insandır, sadece son zamanlarda 		biraz tembelleşmiştir mesela. Aynı şekilde, her tür 		literatürde olduğu gibi, Kutsal Kitap da zaman zaman mecazi veya 		sembolik bir anlatıma başvurur. Şimdi bunları tam harfi harfine 		yorumlamak elbette hata olur, fakat semboldür diye bunları 		istediğimiz gibi yorumlama hakkımız doğmuyor. Yine bölümün 		genel mesajına bağlı kalarak ve Kutsal Kitap’ın diğer 		bölümleriyle kıyaslayarak yorumlamaya dikkat etmeliyiz. Bununla 		ilgili birkaç örneğe bakalım.





	 	Vahiy 17’de yedi başlı canavara binmiş bir kadın görüyoruz. 	Kadının ismi de şöyle: “Büyük Babil, dünya fahişelerinin 	ve iğrençliklerinin anası.” Birçok yorumcu bu noktada 	farklı yorumlara başvurur. Kimi kadını Katolik Kilisesi’ne, 	kimi kapitalizme, kimi de komünizme benzetir. Bunun gizemli bir ad 	olduğunu metinden anlıyoruz ama neyle ilişkilendireceğiz acaba? 	Aslında bölümün içeriğine baktığımızda bize yardımcı 	olacak bazı ipuçları buluyoruz:

	 		Vahiy 17:9-10: Kadının 		üzerinde oturduğu yedi başlı canavarın Orta Doğu’ya 		hükmeden yedi imparatorluğu sembolize ettiğini öğreniyoruz. 		Aynı zamanda yedi başın üzerinde oturduğu yedi tepeyi temsil 		ettiğini öğreniyoruz.





	 		 			Vahiy 17:15: Kadının 			üzerinde oturduğu surların birçok halklar, uluslar ve diller 			olduğunu öğreniyoruz.



Vahiy 17:18: Sonunda kadının 			dünya kralları üzerinde egemenlik süren büyük bir kent 			olduğunu öğreniyoruz.





	Kadın 	Babil’in kimliğini henüz tam olarak tespit edemesek de, az önce 	sıraladığımız unsurlara uygun olması gerektiğini biliyoruz; 	çünkü bölümün son ayetinde gördüğümüz gibi, fahişe Babil 	esas canavarın (Mesih Karşıtı’nın) başkentidir. Onun dışında 	buradaki Babil’i başka herhangi bir ideolojiyle veya dinle 	ilişkilendirmeden önce dikkatli olmalıyız.

	 	Anlaşılması zor olan başka semboller de vardır. Örneğin, 	Vahiy 6’da karşımıza dört at çıkar. Onlara binenlerin farklı 	farklı özellikleri olduğu belirtilmiştir. Şimdi bunları 	okuduğumuzda sembolik olduğunu zaten görebiliyoruz, çünkü 	rengine kadar her birinin özelliği farklı bir anlam içeriyor. 	Ancak şunu hatırlamak gerek ki bu atlar ne kadar sembolik olsalar 	dahi onlar belirli bazı gerçekleri temsil etmektedirler. Yoksa Rab 	bu sembolleri verirken, herkes keyfine göre yorumlasın diye 	vermedi. Kutsal Kitap’ta geçen her sembolün gerçek bir manası 	var. Bizim görevimiz tam olarak neyi temsil ettiğini tespit 	etmektir.

	 	Bazı şeylerin henüz sembolik olup olmadığını bilemeyiz. 	Örneğin, Vahiy 9’da anlatılan kadın yüzlü, aslan dişli, 	akrebe benzeyen çekirgeler uzun zamandır hep sembol olarak 	algılanmıştır. Oysa ki bugünün klonlama ve DNA mutasyon 	teknolojisiyle birilerinin böyle bir canavarı oluşturabileceğine 	inanmak artık pek zor gelmiyor. Bunun sembolik veya gerçek 	olduğunu ancak zamanı gelince anlayacağız.

	 	Sonuç olarak, Rab’bin sözünde sembolik anlatımların olduğunu 	tabii ki kabul ediyoruz. Yalnız onları yorumlarken, yine bölümde 	anlatılmak istenen amaca uygun olarak yorumlamaya dikkat etmeliyiz.

	Kutsal Kitap’ı yorumlayan bir 	kimsenin esas amacı her zaman için Tanrı’yı daha derinden 	tanımak ve O’nun yüce planını anlamak olmalıdır. Tanrı 	sözünde bize ne anlatmak istediğini gayet iyi aktarmıştır. 	Kaldı ki bizler, alçakgönüllülükle öğretmek istediklerini 	algılamak için Kutsal Ruh’un yüce hikmetine sığınarak O’ndan 	yardım dilemeliyiz. Son olarak Elçi Pavlus’un da kendine ilke 	edindiği bu prensibe bağlı kalırsak iyi ederiz: “Yazılmış 	olanın dışına çıkmayın” (1Ko 4:6). Özellikle gelecekle 	ilgili bazı gerçekleri şimdiden kestirmek mümkün olmayabilir. 	Ancak zamanı yaklaştıkça gelecek manzarasının ayrıntılarını 	seçmek mümkün kılınmaktadır. Bu tür durumlarda kendi kafamıza 	göre yorumlar yapıp tahminler üretmektense, Rab’bin bariz bir 	şekilde söyledikleriyle yetinirsek daha iyi ederiz. Kuşkusuz 	Rab’bin sözünü okudukça ve zaman geçtikçe birçok taşın 	yerine oturduğunu göreceğiz.





4.	Gelecekle 	İlgili Vaatler


	Eğer bir ressamın çalışmasını 	yakından izleme şansınız olduysa, onun ilk başta ana hatları 	belirlediğini görmüşsünüzdür. Aklında yapacağı resminin 	son halini görebilse de, öncellikle resmin eskizini çizer, sonra 	ayrıntılara başlar. Burada bizler de Kutsal Kitap’ın gelecekle 	ilgili bildirdiği peygamberlik sözlerinin ayrıntılarına 	girmeden önce genel bir şablon oluşturmaya çalışacağız; 	çünkü Kutsal Kitap gelecekle ilgili o kadar çok bilgi veriyor ki 	bazen neyin ne zaman veya ne şekilde gerçekleşeceğini 	karıştırabiliyoruz. O yüzden, öncelikle Tanrı’nın geleceğe 	dair tasarısının iskeletini oluşturarak başlamamız yararlı 	olacaktır. En önemlisi, gelecekte ne olacağına geçmeden önce 	geçmişten beri Tanrı’nın planı ne olduğunu çok iyi analiz 	etmeliyiz.





	TANRI’NIN PLANI

	Kutsal Kitap Tanrı’nın baştan 	beri insanlar için bir tasarı belirlediğini açıklar. Rab’bin 	yaptığı hiçbir şey rastlantı veya tesadüf değildir. Hatta 	Kutsal Kitap Tanrı’nın dünyayı yaratmadan önce bile her şeyi 	mükemmel bir şekilde tasarladığını belirtir. Elçi Pavlus 	Tanrı’nın baştaki amacını şöyle özetler:

	 		Efesliler 1:4-5: “O kendi 		önünde sevgide kutsal ve kusursuz olmamız için dünyanın 		kuruluşundan önce bizi Mesih'te seçti. Kendi isteği ve iyi 		amacı uyarınca İsa Mesih aracılığıyla kendisine 		oğullar olalım diye bizi önceden belirledi.”





	İnsanları yaratırken Tanrı’nın 	amacı onlarla bir aile olmaktı. Adem ile Havva Tanrı’nın 	çocuklarıydılar (bkz. Luk 3:38). O yüzden Rab’bin yüce 	benzerliğinde yaratıldılar. Ne var ki atalarımız Tanrı’yla 	mükemmel bir ilişki sürdürmek yerine kendi egolarını tatmin 	etmeyi seçtiler. Tanrı’nın çocukları olmak yerine Şeytan’a 	kulluk etmeyi yeğlediler. Tanrı baştan böyle olacağını 	elbette ki biliyordu, o yüzden biricik Oğlu Mesih’i kurtarıcımız 	olarak da önceden belirledi. Zamanı gelince Mesih yeryüzüne 	gelip insanlık uğruna canını feda etti. Ama ölüme tutsak 	kalmadı, üçüncü gün ölümden dirilerek günah üzerindeki 	zaferini ilan etti. Aynı zamanda kendisine iman eden herkese 	günahtan bağışlanma fırsatını tanıdı. Böylece Mesih 	aracılığıyla yeniden Tanrı’nın çocukları olma ayrıcalığına 	sahibiz (bkz. Yu 1:12). Kısacası Rab’bin baştan beri isteği 	buydu: kaybolmuş çocuklarını evinde yeniden toplamak.

	Tüm insanları 	kurtarmak ve bozulan ilişkiyi onarmak için Tanrı’nın 	öncellikle kendini bazı kimselere açıklaması gerekiyordu. 	Ayrıca baştan vaat edilen kurtarıcının yolunu hazırlamak için 	Tanrı’nın bir soy belirlemesi gerekti (Yar 3:15). Bunu bir takım 	antlaşmalar aracılığıyla yaptı.

	Antlaşma, iki 	tarafın belirli bir konu üzerinde karşılıklı olarak verdikleri 	sözdür. Kutsal Kitap boyunca Tanrı’nın insanlarla diyalog 	kurmak için sık sık antlaşmalara başvurduğunu görüyoruz. 	Örneğin, Sina Dağı’nda Tanrı Musa aracılığıyla İsrail 	halkıyla karşılıklı bir antlaşma yapmıştır (bkz. Çık 	19:5-6; 20; 24:7-8). Esası şuydu: “Siz benim buyruklarımı 	yerine getirirseniz, ben sizi kayıracağım ve bereketleyeceğim.” 	İsrail Tanrı’ya sadık kalırsa, O da onlara sahip 	çıkacaktır.

	Eski Antlaşma 	döneminde Tanrı insanlarla bu tür anlaşmalar yapmıştır (bkz. 	Yar 20; 26). Çoğu antlaşma karşılıklı yapılırdı. Yalnız 	bir taraf kendisine düşeni yerine getirmezse antlaşma bozulur ve 	ceza uygulanırdı. Benzer şekilde İsrailoğulları Tanrı’yla 	yaptıkları antlaşmaya sadık kalmadılar, o yüzden Rab onları 	düşmanlarına karşı korumadı, tersine onları hasımlarının 	eline teslim ederek cezalandırmak zorunda kaldı.

	Tanrı insanlarla 	sürekli bu tür şartlı antlaşmalarla ilişki kuracak olsaydı, 	hiç kimse Tanrı’yla ilişki halinde kalamazdı; çünkü Rab 	kutsaldır ve sözünü yerine getirir. İnsan ise doğru yoldan 	sapmaya meyillidir. O yüzden Rab sonsuz hikmetiyle bazı kimselerle 	şartlı değil, karşılıksız antlaşma yaptı. Bu 	antlaşmalar karşıdakinin sadakatine değil, yalnız Tanrı’nın 	güvenilirliğine dayalıydı. Böylece Rab verdiği bazı vaatleri 	insanların karşılığına bakmaksızın yerine getirir.

	Peki bu 	antlaşmaların son günlerle ne ilgisi var, diye sorabiliriz. 	Antlaşmalar Tanrı’nın insanlara verdiği vaatlerden oluşur. 	Tanrı’nın tarih boyunca birçok peygambere verdiği vaatlerin 	bazıları gerçekleşti, bazılarıysa henüz gerçekleşmedi. 	Tanrı’nın özellikle karşılıksız olarak yaptığı 	antlaşmalar ve onlara bağlı vaatler bu açıdan bizim için son 	derece önemlidir, çünkü gelecekte gerçekleşmeyi bekleyen bu 	vaatler bizi yakından ilgilendirir (bkz. Elç 2:39; 2Pe 1:4). O 	yüzden, hala yürürlükte olan bu antlaşmalar ve vaatler üzerinde 	çok iyi çalışmalıyız.

	Ayrıca bu 	antlaşmalar ve vaatler, Tanrı’nın tüm insanlar için 	tasarlamış olduğu planın iskeletini oluşturmaktadır. Tanrı’nın 	son günler için tasarladıklarını anlamak için öncellikle 	baştan beri düzenlediği planı takip etmeliyiz. Zira gelecekte 	gerçekleşecek olan olaylar, Tanrı’nın çok önceden başlatmış 	olduğu kutsal tasarısının devamı ve doğal sonucudur.





	TANRI’NIN ANTLAŞMALARI

	Kutsal Kitap’ı ilk açtığımızda 	karşımıza iki antlaşma çıkar: Eski ve Yeni Anlaşma. Eski 	Antlaşma’yı okuduğumuzda içeriğinde birkaç antlaşma 	olduğunu görürüz. Bu antlaşmalar Tanrı’nın insanlarla nasıl 	bir ilişki sürdüreceğini belirler. Kutsal Kitap’ın akımını 	ve genel mantığını takip etmek açısından, bu antlaşmaları 	ayırt edebilmek ve aralarındaki bağlantıları anlamak son derece 	önemlidir; çünkü bu antlaşmalar Kutsal Kitap’ın omurgasını 	oluştururlar. Özellikle gelecek konusuna ilişkin büyük önem 	taşıyan üç antlaşma vardır. Onlara şimdi sırasına göre 	bakacağız:

	 		Tanrı’nın 		İbrahim’le yaptığı antlaşma: Kutsal Kitap İbrahim’i 		imanımızın atası olarak tanıtır (Rom 4:12). Onun Tanrı’yla 		olan ilişkisi hepimiz için büyük bir örnek ve ilham 		kaynağıdır. İbrahim’in geçmişiyle ilgili çok fazla 		bilgimiz olmasa bile, günün birinde Tanrı’dan özel bir çağrı 		aldığını biliyoruz:





	 		Yaratılış 12:1-3: “RAB 		Avram'a, "Ülkeni, akrabalarını, baba evini bırak, sana 		göstereceğim ülkeye git" dedi, "Seni büyük bir ulus 		yapacağım, seni kutsayacak, sana ün kazandıracağım, bereket 		kaynağı olacaksın. Seni kutsayanları kutsayacak, seni 		lanetleyeni lanetleyeceğim. Yeryüzündeki bütün halklar senin 		aracılığınla kutsanacak.”





	Rab İbrahim’in 	kendisine güvenerek yola çıkmasını buyurdu. Bunun beraber Rab 	ona kişisel olarak birçok önemli vaat verdi. Yalnız bu vaatler 	sadece İbrahim’le sınırlı değildir; Rab kendisinden çıkacak 	bereketli bir soy ya da ulustan da bahseder. İbrahim Rab’be itaat 	eder ve Kenan topraklarına vardıktan sonra Rab yine kendisine 	görünür ve birkaç defa antlaşmasını yineler (bkz. Yar 	13:14-16; 17:2-8; 22:16-18).

	 	Bu açıdan özellikle Yaratılış 15’te geçen olay büyük önem 	taşır. Orada bir hayli yaşlanan İbrahim’in çocuk sahibi 	olamama kaygısını okuyoruz. Rab İbrahim’i büyük bir ulus 	yapacağına söz vermişti ama İbrahim’in kendi oğlu yoktu, 	üstelik eşi Sara kısırdı. Rab ona, “Öz çocuğun mirasçın 	olacak” der, İbrahim de Rab’bin bu sözüne inanır. Ayrıca 	Rab ona, “bu toprakları sana miras olarak vereceğim” 	der. Sonra İbrahim’in birkaç farklı hayvan getirmesini buyurur. 	Onları ortadan kesip parçaları karşılıklı olarak dizmesini 	ister.

	 	Şimdi bunun anlamını biz hemen anlamayabiliriz ama İbrahim çok 	iyi anladı. Çünkü Rab’bin kendisine yaptırdığı bu eylemler 	o dönemin antlaşma geleneğine birebir uygundu. Onlar buna 	antlaşma kesmek derlerdi (bkz. Mez 50:5). Antlaşma kesecek 	olan iki taraf, hayvanları bu şekilde parçalar ve ortasında bir 	yol olacak şekilde sağ sola dizerlerdi. Sonra el ele tutuşarak 	ortasında yürürlerdi. Bunun anlamı şuydu: ikimizden biri bu 	anlaşmayı bozarsa, sonu bu parçalanan hayvanlar gibi olsun.10

	 	Böylece İbrahim Tanrı’yla antlaşma yapmak üzere gereken 	hazırlığı yapar. Yalnız İbrahim Tanrı’yla birlikte 	hayvanların ortasından geçmeyi beklerken birden Rab ona derin bir 	uyku verir. Sonra Tanrı’nın görkemini andıran ve şahsiyetini 	temsil eden bir meşale görünür ve kesilen hayvanların arasından 	geçer. Bu son derece şaşırtıcı bir olaydır, çünkü 	antlaşmanın her iki muhatabının beraber geçmesi gerekirken Rab 	tek başına geçmiştir. Bu demek oluyor ki antlaşmanın ve vaadin 	yerine gelmesinin nihai sorumluluğu Rab’be aittir. Yani Rab 	aslında kendi kendisiyle antlaşma yapmaktadır. Antlaşmanın 	bütün sorumluluğunu kendisi üstlenir; çünkü antlaşma 	İbrahim’in sadakatine dayalı olsaydı kesinlikle bozulurdu. 	Ancak değişmeyen ve yalan söylemeyen Tanrı’ya dayalı olduğu 	için bozulmaz bir antlaşma oldu (bkz. İbr 6:13-17). Böylece Rab 	karşılıksız ve kalıcı bir antlaşma yaptı.

	 	Peki, bu anlaşmada Rab neyi yapmaya söz verdi? Rab’bin 	İbrahim’le yaptığı antlaşmanın ayrıntılarını şöyle 	özetleyebiliriz:

	 		 			İbrahim’den büyük ve 			ünlü bir ulus çıkacak.



İbrahim ve soyu bereket 			kaynağı olacak.



Yeryüzündeki bütün 			uluslar İbrahim ve soyu aracılığıyla bereketlenecek.



Rab, bütün Kenan 			topraklarını İbrahim’in soyuna sonsuz bir miras olarak 			verecek.



Rab, İbrahim’in soyunu denizin kumu ve yıldızlar kadar 			çoğaltacak.



İbrahim birçok ulusun ve kralın babası olacak.



Tanrı İbrahim’in soyunun 			Tanrısı olacak.





	 	İbrahim başta Tanrı’nın antlaşmasını Mısırlı cariyesi 	Hacer’den doğan İsmail’le sürdürmesini istedi. Rab ise şöyle 	sert karşılık verdi: “Hayır. Ama karın Sara sana bir oğul 	doğuracak, adını İshak koyacaksın" dedi, "Onunla ve 	soyuyla antlaşmamı sonsuza dek sürdüreceğim” (Yar 	17:19). Böylece Tanrı mucizevi bir şekilde 100 yaşına gelmiş 	İbrahim’e 90 yaşına varmış kısır eşinden bir çocuk 	bağışladı. Daha sonra da Tanrı İbrahim’le yaptığı 	antlaşmayı İshak’la ve onun oğlu Yakup’la da kayıtsız ve 	şartsız olarak tekrarladı (bkz. Yar 26:2-5; 28:13-15). Rab daha 	sonra Yakup’un ismini İsrail olarak değiştirdi. Böylece 	Yakup’tan doğan on iki oğul İsrail’in oymakbaşları oldu. Bu 	şekilde İsrail, Tanrı’nın İbrahim’le yaptığı vaadin 	varisi ve mirasçısı oldu.

	 	Gördüğümüz gibi, bu antlaşma özellikle İbrahim ve Sara’nın 	öz çocuğu olan İshak ve onun soyundan İsrail’e uzanır. 	Ayrıca bu antlaşma, Tanrı’nın İsrail’le olan özel 	ilişkisinin temelini oluşturur. Birçok kişi şunu sorar: “Rab 	neden özellikle İsrail’i sevdi, hep onlarla ilgilendi ve tüm 	peygamberleri onlara gönderdi?” Bir kere, onların diğer 	uluslardan bir farkı olmadığını biliyoruz. İşte, bu sorunun 	cevabı yine Rab’bin İbrahim’le yaptığı antlaşmaya dayanır. 	Örneğin, yıllar sonra İsrailoğulları Mısır’da firavunun 	angaryalarını yapmaya mecbur kılındıklarında Rab’be 	yakarırlar. Tanrı onlara yardım etmeye karar verir ama Kutsal 	Kitap sebebini şöyle belirtir:

	 		Mısır’dan Çıkış 		2:24-25: “Tanrı iniltilerini duydu. İbrahim, İshak ve 		Yakup'la yaptığı antlaşmayı anımsadı. İsrailliler'e baktı 		ve onlara ilgi gösterdi.”





	Dikkat edersek, 	Rab özellikle İbrahim’le yaptığı antlaşma sayesinde onlara 	ilgi gösterir. Daha sonra Musa bu gerçeği şöyle belirtir:

	 		Yasa’nın Tekrarı 7:6-8: 		“Siz Tanrınız RAB için kutsal bir halksınız. Tanrınız 		RAB, öz halkı olmanız için, yeryüzündeki bütün halkların 		arasından sizi seçti. RAB'bin sizi sevmesinin ve seçmesinin 		nedeni öbür halklardan daha kalabalık olduğunuzdan değil. Siz 		sayıca öbür halklardan azdınız. RAB size sevgisini göstermek 		ve atalarınıza ant içerek verdiği sözü yerine 		getirmek için güçlü eliyle sizi Mısır'dan çıkardı; 		köle olduğunuz ülkeden, Mısır Firavunu’nun elinden sizi 		kurtardı.”





	Gördüğümüz 	gibi Rab’bin İsrail’e özel bir ilgi göstermesi, İbrahim’le 	yaptığı antlaşmaya dayanır. Tabii ki zaman zaman İsrailliler 	Tanrı’nın bu özel alakasını çok bencilce algıladılar. 	Sanki Tanrı sadece onları seviyor gibi davrandılar. Oysa 	Tanrı’nın en başta İbrahim’le yaptığı antlaşmada Rab’bin 	diğer tüm uluslara yönelik sevgisini görebiliyoruz, çünkü 	Rab’bin İbrahim’in soyunu seçerken esas amacı onların diğer 	uluslara bir bereket kaynağı olmalarıydı (bkz. Yar 12:3; Yas 	4:4-7). Demek ki Rab İsrail’i kendine has herhangi bir 	özelliğinden dolayı değil, ilahi amacını yerine getirmek için 	seçti. Nitekim daha sonra Elçi Pavlus Esav’ın yerine Yakup’u 	seçen Tanrı’nın başlangıçtaki amacını şöyle özetler: 	“Öyle ki, Tanrı’nın seçim yapmaktaki amacı yapılan 	işlere değil, kendi çağrısına dayanarak 	sürsün” (Rom 9:12).

	 	Sonuç olarak, Rab İbrahim’le yaptığı antlaşmada İsrail 	halkını özellikle diğer uluslara bir örnek olsun diye seçti. 	İsrail’in Rab’bin gözündeki bu ayrıcalıklı yerini 	anlamamız ve kabul etmemiz gerek. Mesih’in de Samiriyeli kadına 	belirtti gibi, “kurtuluş Yahudilerdendir” (Yu 4:22). 	Elbette ki onların değer olarak diğer uluslardan bir üstünlüğü 	yoktur ama Tanrı’nın tüm ulusları kurtarma planında onların 	oynadığı ve oynayacağı rol kilittir. Nitekim, bugüne dek 	gelmiş geçmiş tüm peygamberler İsrail soyundandır (Yas 	18:9-20). Eski Antlaşma’daki anlatıların çoğunluğu birebir 	İsrail’in tarihiyle ilgili olarak gelişir. Kutsal Yazılar, 	antlaşmalar, iman ataları ve Mesih’in kendisi de Yahudilerdendir 	(Rom 9:3-5). Gelecek konusuna gelince de, İsrail’in yine başrolde 	olduğunu görebiliyoruz, çünkü Tanrı’nın onlarla henüz işi 	bitmiş değildir (bkz. Rom 11:28-29). Atalarına vaat ettiği her 	şey tek tek yerine getirecektir ve onların aracılığıyla tüm 	uluslar nihayetinde bereketlenecektir.

	 	 İbrahim’le yapılan antlaşma Eski Antlaşma boyunca defalarca 	Yahudilere birçok yerde tekrarlanır. Aslında bu antlaşma daha 	sonra yapılan bütün antlaşmaların zeminini oluşturur. 	Tanrı’nın İbrahim’le kurduğu ilişki İsrail için ve 	onların aracılığıyla tüm uluslar için tasarlamış olduğu 	planın temel taşıydı (bkz. Çık 2:24; Lev 26:42; Yas 9:5; 2Kr 	13:23; 1Ta 16:15-17; Mez 105:8-9; Luk 1:73-75; Rom 11:11-26).

	 	Tarihe baktığımızda Tanrı’nın bu antlaşmada söz verdiği 	birçok şeyin tamamladığını görebiliyoruz. Örneğin, 	Mısır’dan çıkış döneminde İsrail’in büyük bir ulus 	olup Mısır’dan ayrılması ve Mesih’in İbrahim’in soyundan 	doğması gibi. Yalnız antlaşmanın bazı unsurları henüz tam 	olarak gerçekleşmedi. Örneğin, Kenan’ın tüm toprakları 	İbrahim’in soyu olan İsraillilere henüz teslim edilmemişti. 	Nitekim Tanrı’nın vaadi uyarınca toprağın kuzey sınırının 	Fırat Nehri’ne uzanması gerekirdi (bkz. Yar 15:18; Çık 23:31; 	Yas 11:24). Ancak gerçekleşmiş unsurlara baktığımızda 	literal, yani harfi harfine yerine geldiğini görüyoruz. O yüzden 	henüz gerçekleşmemiş olayların da yine de harfi harfine 	gerçekleşeceğini bekleyebiliriz. Evet, Tanrı’nın İbrahim’e 	söz verdiği her şey bir bir yerine oturacaktır.

	 	Önemli bir nokta daha var; Yeni Antlaşma dönemine geldiğimizde, 	bu antlaşmanın İbrahim’in soyundan (tohumu) olan İsa Mesih 	aracılığıyla tüm uluslardan oluşan Kilise’ye11 	de aktarıldığını öğreniyoruz (bkz. Rom 4; Gal 3). İman 	aracılığıyla bizler de İbrahim’in mirasçıları oluyoruz ve 	dolayısıyla ruhsal yönden ona vaat edilen bereketlerden de 	yararlanmaktayız. Yalnız bu, Kilise eşittir İsrail demek 	değildir. Çünkü Kilise uluslararası ruhani bir 	topluluktur ve belirli bir kavime hizmet etmesi veya tek bir ulusla 	sınırlı kalması mümkün değildir. Fakat Elçi Pavlus’un 	anlattığı gibi, iman atamız İbrahim gibi, iman eden 	bizler de aklanıyoruz ve onun bereketine sahip oluyoruz (Gal 3:29). 	Ancak özellikle İsrail ulusuna siyasi ve coğrafik olarak vaat 	edilen ayrıntılara gelince, bunlar Kilise’yi ilgilendirmez, 	çünkü başta belirttiğimiz gibi Kilise siyasi değil, tamamen 	ruhani bir kimliğe sahiptir. Ayrıca Kilise’nin şimdiki İsrail’i 	siyasi yönden savunmak gibi bir görevi veya gereksinimi de yoktur. 	İsrail ulusu şu anda isyandadır, o yüzdendir ki Rab Kilise 	aracılığıyla tüm uluslara ulaşıyordur. Fakat Rab bir gün 	İsrail’i dize getirecek ve İsrail ulusal bir tövbe 	yaşayacaktır. O zaman tüm İsrail kurtulacak ve İsrail ulusu 	nihayet seçilmesinin amacına hizmet edecektir (bkz. Rom 11).

	 	Sonuç olarak, Tanrı’nın tasarısının insanın sadakatine 	dayanmayıp kendi kutsal ve kusursuz iradesine bağlı olarak 	gerçekleştiğini görebiliyoruz. Rab İbrahim’in soyu 	aracılığıyla tüm uluslara bereketlerini akıtacaktır ve bugüne 	kadar tüm bunları nasıl gerçekleştirdiyse, kalan kısmını da 	harfi harfine gerçekleştireceğinden de emin olabiliriz.

	 		Tanrı’nın 		Davut’la yaptığı antlaşma: İbrahim’den seneler sonra 		İsrail ulusunun Tanrısı, Kral Davut’la bir başka özel 		antlaşma yapar. Kral Davut özellikle Rab için büyük bir ev, 		tapınak (İbranice: beyt) yapmak istediğini belirtir, 		ancak Rab Davut’a daha büyük bir soy, hanedan (beyt) 		vaadi verir. Bununla bağlantılı olarak Rab Davut’un soyuyla 		ilgili bir takım vaatte bulunur:





	 		2. Samuel 7:12-16: “Sen ölüp 		atalarına kavuşunca, senden sonra soyundan birini ortaya çıkarıp 		krallığını pekiştireceğim. Adıma bir tapınak kuracak olan 		odur. Ben de onun krallığının tahtını sonsuza dek 		sürdüreceğim. Ben ona baba olacağım, o da bana oğul 		olacak. Kötülük yapınca, onu insanların değneğiyle, 		insanların vuruşlarıyla yola getireceğim. Ama senin önünden 		kaldırdığım Saul'dan esirgediğim sevgiyi hiçbir zaman 		esirgemeyeceğim. Soyun ve krallığın sonsuza dek önümde 		duracak; tahtın sonsuza dek sürecektir.”





	Rab burada 	öncellikle Davut’un oğlu Süleyman’la ilgili olarak konuşur. 	Tapınağı Davut’un yerine yapan o olacaktır. Aynı zamanda Rab 	Davut’un soyunun ardı kesilmeyeceğine dair söz verir. Hatta 	sonsuza dek süreceğini belirtir. Bu gerçekten olağanüstü bir 	vaatti! Çünkü o çağda krallıklar genellikle tek bir ailede 	kalmazdı. Örneğin, Süleyman’dan sonra ikiye bölünen 	krallıktan kuzeydeki İsrail Krallığı’na baktığımızda, 	tahtın kısa bir sürede yaklaşık beş ayrı aileye geçtiğini 	görebiliriz. Güneydeki Yahuda Krallığı’nda ise, Rab’bin 	sözü uyarınca taht hep Davut’un soyuna ait olarak devam etti 	(bkz. 1-2. Krallar).

	 	Bu peygamberliğin en şaşırtıcı sözü şudur: Rab Davut’tan 	sonra oğullarına ve torunlarına babalık yapmaya söz verir. 	Özellikle tapınağı kuracak olan oğluna Süleyman ile ilgili, 	“ona Baba olacağım ve o bana oğul olacak” der. 	Tanrı’nın Oğlu unvanı ilk burada geçer. Böylece 	Rab’bin adına hükmeden kral hep Tanrı oğlu diye anılır (bkz. 	Mez 2:7, 12). Aynı söz yıllar sonra Davut’un soyundan gelen 	Mesih İsa’da özellikle anlam kazanır. Bu yüzdendir ki Davut 	oğlu olan Mesih aynı zamanda Tanrı’nın Oğlu diye ilan edilir 	(bkz. Rom 1:2-4).

	 	Tanrı’nın Davut’la yaptığı bu antlaşma Eski Antlaşma’nın 	birçok yerinde karşımıza çıkar (bkz. 1Ta 17; Mez 89, 132; Yşa 	9:7; 16:5; 55:3; Yer 33:15-16; Hez 34:23-24). Bu antlaşmada Rab 	Davut ve soyu için tam olarak neleri vaat etti, bakalım:

	 		 			Rab Davut’un adını büyük 			kılacak.



İsrail halkını 			düşmanlarından kurtarıp rahata kavuşturacak.



Davut için sonsuz bir ev, 			soy, bir krallık yetiştirecek.



Gelecek olan kral Tanrı’nın 			Oğlu olacak.



Rab Davut’tan sevgisini 			hiçbir zaman esirgemeyecek.



Davut’un tahtı sonsuza dek 			sürecek.





	Bu antlaşma 	Süleyman’ın krallığında ve sonraki krallarda kısmen 	gerçekleşti. Ancak Rab’bin peygamberler aracılığıyla yaptığı 	tüm uyarılara rağmen Yahuda kralları çoğunlukla halkı 	putperestliğe yönelttiler. Sonunda Rab’bin sözü uyarınca 	Yahudiler sürgüne gittiler ve Davut’un tahtı bir süreliğine 	boş kaldı. Ama Rab en baştaki amacından vazgeçmedi ve kısa bir 	süre sonra Yahudilere yeniden topraklarına getirdi. Bir süre 	sonra da Cebrail Nasıra’da yaşayan bakire bir kıza görünüp 	şöyle dedi:

	 		Luka 1:31-33: “Bak, gebe 		kalıp bir oğul doğuracak, adını İsa koyacaksın. O büyük 		olacak, kendisine 'Yüceler Yücesi'nin Oğlu' denecek. Rab Tanrı 		O'na, atası Davut'un tahtını verecek. O da sonsuza 		dek Yakup'un soyu üzerinde egemenlik sürecek, egemenliğinin sonu 		gelmeyecektir.”





	Bu sözler pek 	tanıdık geliyor şimdi, çünkü Meryem’e söz edilen krallık 	esasen Davut’a verilen vaadin aynısıdır. Böylece sonunda bu 	antlaşmanın Mesih İsa’yla hedefine ulaştığı görülüyor. 	Bu yüzden Mesih’in Davut’un soyundan doğması şarttı. Çünkü 	Davut’a vaat edilen sonsuz egemenlik ancak kendi soyundan gelen 	biriyle gerçekleşebilirdi.

	 	İsa’nın vaat edilen kral olabilmesi için ayrıca mesh edilmesi 	gerekti. Eski Antlaşma’da göreve başlamadan önce kralların 	bazıları mesh edildiğini görüyoruz (bkz. 1Sa 16:13). O yüzden 	İsa’nın Mesih unvanına sahip olması için öncellikle 	mesh edilmesi şarttı. İşte hizmetinin başında İsa Yahya’ya 	yaklaşır ve vaftiz edilmek ister. Vaftiz edilirken de olağanüstü 	bir şey olmaya başlar: “O anda gökler açıldı ve İsa, 	Tanrı’nın Ruhu’nun güvercin gibi inip üzerine konduğunu 	gördü. Göklerden gelen bir ses, ‘Sevgili Oğlum budur, O’ndan 	hoşnudum’ dedi” (Mat 3:16-17). Bu sıradan bir vaftiz 	değildi, bu bir mesh ediliş töreniydi. Hem Kutsal Ruh Mesih’in 	başına konuyor hem de Tanrı’nın kendisi İsa’yı “Oğlum” 	diye ikrar ediyor. Böylece İsa, Mesih unvanına sahip olup 	görevine başlıyor.

	 	İlginçtir ki İsa Mesih vaftiz olur olmaz Kutsal Ruh’un 	yönlendirmesiyle Şeytan tarafından denenmek üzere çöle 	yönlendirilir (bkz. Luk 4:1-13). İblis orada dünyanın tüm 	egemenliklerini ve zenginliğini Mesih’e vereceğini söyleyerek 	kendisine tapmasını sağlamaya çalışır. Anlaşılan şu ki bu 	egemenlik davası sandığımızdan çok daha derin ve eski bir 	davadır. Aslında Kutsal Kitap’ın ilk bölümlerine 	baktığımızda, dünyanın egemenliğinin başta Adem ve Havva’ya 	teslim edildiğini okuyoruz (Yar 1:26-28; Mez 8). Ancak daha sonra 	onlar Şeytan’a uymakla aslında dünyanın egemenliğini 	kendisine kaptırdılar. O yüzdendir ki Kutsal Kitap’ın birçok 	yerinde İblis bu dünyanın egemeni olarak geçer (Yu 12:31; 14:30; 	Ef 2:1; 6:12). Mesih’in yeryüzüne gelmesinin amaçlarından 	biri, insanların kaybetmiş olduğu egemenliği Şeytan’dan geri 	almaktı. O yüzdendir ki baştan beri aynı Adem ve Havva’nın 	yaptığı gibi İblis’le yüzleşmesi gerekti. Ancak o günah 	işlemedi ve daha sonra yaptığı mucizelerle Şeytanın 	egemenliğini çürütmeyi başardı (bkz. Luk 10:18).

	 	Dikkat edersek, hizmetine 	başlar başlamaz Mesih hep Tanrı Egemenliği’ni müjdelemeye 	koyulur (Mat 4:17); çünkü beklenen Mesih olarak görevi Davut’a 	vaat edilen egemenliği kurmaktı. Mesih’in çoğu öğretilerinde 	göksel egemenlik veya göklerin egemenliği gibi 	tanımlamalarla karşılaşırız (bkz. Mat 5:1, 10, 20; 6:10, 33). 	Özellikle hastalıklara ve cinlere karşı mücadele ettiğine 	şahit oluyoruz, çünkü esas hedefi düşmanı olan İblis’i 	yenmekti (bkz. Mat 8:16; Luk 13:16). Ne var ki Yahya ve Mesih’in 	tüm çabalarına rağmen İsrail halkı ve özellikle önderleri 	hiç yola gelmek istemediler. Sonunda toplumun önderleri Mesih’in 	mucizelerini Şeytan’ın gücüyle yaptığını iddia ederek 	kendisini ve müjdesini reddettiklerini açık bir şekilde 	belirttiler (bkz. Mat 12).

	 	Önderlerin reddetmesi üzerinde Mesih benzetmeler kullanarak 	Tanrı’nın Egemenliği’ni anlatmaya başladı. Örneğin, Matta 	21:33-46’da geçen bağ kiracıları benzetmesinde, Mesih ilk bağ 	sahibi olan ve kendilerine gönderilen tüm uşakları zulümle 	karşılayan Yahudileri kınar. Sonunda şu sözü de ekler: “Bu 	nedenle size şunu söyleyeyim, Tanrı’nın Egemenliği sizden 	alınacak ve bunun ürünlerini yetiştiren bir ulusa 	verilecek” (Mat 21:43). Ne demek istiyor? Mesih, 	İsrail’in tövbesizliğinden ötürü Davut’a vaat edilen 	egemenliğin başka türlü kurulacağını bildiriyor. Böylece 	egemenliğin İsrail ulusuyla ilgili unsurları ertelenmiştir. Peki 	bu arada egemenlik kime veriliyor? Bunun cevabını birkaç bölüm 	öncesinde Mesih’le Petrus arasında geçen bir diyalogda 	buluyoruz:

	 		Matta 16:15-19: “İsa 		onlara, "Siz ne dersiniz" dedi, "Sizce ben kimim?" 		Simun Petrus, "Sen, yaşayan Tanrı'nın Oğlu Mesih'sin" 		yanıtını verdi. İsa ona, "Ne mutlu sana, Yunus oğlu 		Simun!" dedi. "Bu sırrı sana açan insan değil, 		göklerdeki Babam'dır. Ben de sana şunu söyleyeyim, sen 		Petrus'sun ve ben kilisemi bu kayanın üzerine kuracağım. Ölüler 		diyarının kapıları ona karşı direnemeyecek. Göklerin 		Egemenliği'nin anahtarlarını sana vereceğim. Yeryüzünde 		bağlayacağın her şey göklerde de bağlanmış olacak; 		yeryüzünde çözeceğin her şey göklerde de çözülmüş 		olacak.”





	Simun Petrus’un 	Rab’bin esinlemesiyle İsa’nın Mesih kimliğini doğru tespit 	etmesi üzerine, Mesih ona çok yüce bir sorumluluk verir. Simun’a 	kaya anlamına gelen Petrus ismini koyar, ardından ilerdeki 	Kilise’sini, yani topluluğunu bu kaya üzerine kuracağına söz 	verir. Tabii “bu kayanın üzerine” derken elbette ki 	sadece Petrus’u kastetmiyor. Başka ayetlerden Kilise’nin 	temelinin tüm elçilere ve peygamberlere de dayandığını 	öğreniyoruz, köşe taşı da Mesih’in ta kendisidir (bkz. Ef 	2:20). Kilise’nin ilk kuruluşunda Petrus’a çok büyük bir 	görev düştüğü de aşikârdır, çünkü ilk topluluğa en çok 	önderlik yapan kendisiydi (bkz. Elç 1-2). Ama burada bizim için 	en ilgi çekici olan, Mesih’in bu sözlerinin ardından eklediği 	şu iki cümle: Birincisi, “Ölüler diyarının kapıları ona 	karşı direnemeyecek.” Bununla, Şeytan’ın egemenliğinin 	Kilise’ye, yani imanlılar topluluğuna karşı koyamayacağı 	gerçeğini vurgular. İkinci önemli gerçek ise, “Göklerin 	Egemenliği’nin anahtarlarını sana vereceğim” sözüdür. 	Bundan anlıyoruz ki Kilise’yi kurmak, Göklerin Egemenliği’nin 	kapılarını açmak demektir. Kilise böylece Davut’a vaat edilen 	egemenliği yerine getirme görevini üstlenmiş bulunuyor. 	İsrail’in İsa Mesih’i ve beraberinde getirdiği Göklerin 	Egemenliği’ni reddetmesi üzerine bu kutsal miras Kilise’ye 	emanet ediliyor.

	 	Tabii, İsrail ruhsal yönden hazırlıklı olup Mesih’i ilk 	gelişinde kabul etmiş olsaydı ne olurdu, diye merak edebiliriz. 	İsa Mesih yine çarmıha gerilir miydi acaba? Belki tam olarak 	bilemeyiz ama gerçek şu ki Rab İsrail’in kendisini 	reddedeceğini de peygamberler aracılığıyla çok önceden 	bildirmişti (bkz. Yşa 53). Böylece Mesih taç giymek yerine haça 	gerildi. İlk başta Şeytan Mesih’i yendiğini düşünmüş 	olabilir. Vaat edilen Kral son nefesini verince İblis muhtemelen 	bayram yapmıştı. Ancak şunu anlamamıştı ki ölümün İsa 	Mesih gibi kusursuz birini tutması imkansızdı (Elç 2:24). 	Böylece Mesih üçüncü gün ölümden dirilerek nihayet Şeytan’ın 	başını ezdi ve dünyanın egemenliğini geri almayı başardı 	(Kol 2:13-15). Bu açıdan Mesih’in yüzde yüz insan olması çok 	büyük önem kazanıyor; çünkü nasıl ki bir insan dünyanın 	egemenliğini kaybettiyse yine bir insanın onu geri kazanması 	gerekliydi (Rom 5:17). İbraniler mektubunda özellikle bu konu çok 	işlenir ve şöyle özetlenir:

	 		İbraniler 2:8-9: “Her 		şeyi ayakları altına sererek Ona bağımlı kıldın." 		Tanrı her şeyi insana bağımlı kılmakla insana bağımlı 		olmayan hiçbir şey bırakmadı. Ne var ki, her şeyin insana 		bağımlı kılındığını henüz görmüyoruz. Ama meleklerden 		biraz aşağı kılınmış olan İsa'yı, Tanrı'nın lütfuyla 		herkes için ölümü tatsın diye çektiği ölüm acısı 		sonucunda yücelik ve onur tacı giydirilmiş olarak 		görüyoruz.”





	Asırlardır 	İblis insanları ölümle korkutmaktadır. Mesih ise Şeytan’ı 	kendi silahıyla bozguna uğratmış ve tüm insanlara ölümsüzlüğün 	kapısını açmıştır. Artık ölümün anahtarları 	kendisindedir (Va 1:18). Yücelik ve onur tacını giyerek 	Babası’nın sağına oturmuştur (İbr 1:3). Şimdiden İsa Mesih 	zaferlidir! “Kurtarıcımız Mesih İsa ölümü etkisiz 	kılmış, yaşamı ve ölümsüzlüğü Müjde aracılığıyla 	ışığa çıkarmıştır” (2Ti 1:10).

	 	Ancak Davut’a vaat edilen egemenliği hatırlarsak, bu vaadin 	yeryüzünde kurulu bir krallık olacağından söz ediliyordu. Peki 	Davut’a vaat edilen egemenlikten vazgeçildi mi? Kesinlikle hayır! 	Çünkü Tanrı sözünden dönmez. Tersine, Mesih’in ölümü ve 	dirilişi sayesinde egemenliğin temeli atıldı. Davut’a vaat 	edilen krallık ebedi bir egemenlikti; fakat ebedi bir egemenliği 	ancak ebedi bir egemen yönetebilir. Oysa ki Davut’un soyundan 	gelen herkes ölmüştür. Ancak İsa Mesih ölümden dirilerek bu 	vaadi tam tamına gerçekleştirdi; Mesih insanlığın günahlarına 	karşılık ölerek ölümü yendi ve ebedi bir bedenle dünyaya 	geri dönmeyi başaran ilk kişi oldu. Mesih ezelden beri vardır 	ama ölümden dirilmekle ebedi bir bedene de kavuştu. Böylece İsa 	Mesih özellikle dirilişiyle krallığının temelini attı ve 	şimdi Babası’nın tahtında oturuyor. Çünkü ancak ölümden 	dirilen bir Mesih Davut’a verilen bu vaadi gerçekleştirebilirdi 	(bkz. Elç 2:34-36; Rom 1:2-4).

	 	Peki, Mesih ölümden dirilmekle egemenliği kurduysa, neden şimdi 	görünmüyor? Daha önce belirttiğimiz gibi, bu egemenlik şimdilik 	Kiliseye emanet edilmiştir. Tam anlamıyla gerçekleşmesi için 	Mesih’in ifadenin birebir anlamıyla Davut’un yeryüzündeki 	tahtına oturması gerek. Peki, neyi bekliyoruz şimdi? Kutsal Kitap 	birçok yerde hep şu cevabı verir: “Rab Rabbim’e dedi ki, 	Ben düşmanlarını ayaklarının altına serince dek sağımda 	otur” (Elç 2:35; İbr 1:13). İsa Mesih göğe yükselince 	Tanrı’nın sağında tahta oturmuştur. Şimdiden Göklerin Kralı 	ilan edilmiştir (bkz. Va 1:4), yani Mesih’in egemenliği ruhsal 	açıdan başlamıştır bile (bkz. Kol 1:13). İsa Mesih şimdiden 	Kilisesinin efendisi ve kralıdır (1Pe 2:9). Ancak düşmanlarının 	ayakları altında serilmesini beklemeli ki yeryüzüne inip 	egemenliğini tam olarak kursun. Zira Davut’a vaat edilen krallık 	sadece ruhani bir egemenlik değildi; bu krallık, birebir, fiziki, 	yani görünür şekilde yeryüzünde kurulacak bir krallık 	olacaktır.

	 	Böylece vaat edilen krallığı iki bölüme ayırabiliriz: 	Kilise’yle başlanan ruhsal boyutu ve İsrail’le gerçekleşecek 	olan fiziksel boyutu. O yüzdendir ki elçiler her gittikleri yerde 	sürekli olarak egemenliğin müjdesini veriyorlardı: “Havraya 	giren Pavlus cesaretle konuşmaya başladı. Üç ay boyunca 	oradakilerle tartışıp durdu, onları Tanrı'nın Egemenliği 	konusunda ikna etmeye çalıştı” (Elç 19:8, bkz. Elç 	8:12; 28:23). Onlara göre beklenen egemenlik başlamıştı bile, 	çünkü vaat edilen Mesih gelip ölümü yenerek tahtına 	oturmuştu. Aynı zamanda, egemenliğin son halinin İsrail’in 	tövbe etmesine bağlı olarak bekletildiğinin farkındaydılar 	(bkz. Elç 3:19-21, Rom 11). Egemenliğin bu iki aşaması ilk 	havariler gibi bize garip gelse de, İsa Mesih Eski Anlaşma’daki 	vaatlerin bu şekilde yerine gelmesi gerektiğini belirtti (Luk 	24:25-27). Böylece, bugün dahi bizler ruhsal açıdan 	Mesih’in Krallığı’nda yer alıyoruz (Va 1:6,9).

	 	Sonuç olarak, İsa Mesih ölümü ve dirilişiyle vaat edilen 	krallığının temelini attıysa da henüz tam olarak gerçekleşmiş 	sayılmaz; çünkü Eski Antlaşma boyunca bu krallık hep 	yeryüzünde gerçek bir egemenlik olarak resmedilir. Örneğin, bu 	krallığın başkenti olan Yeruşalim yükseltilecek, tüm uluslar 	oraya akacak ve savaşlar sona erecektir diye yazar (Yşa 2). Oysa 	Mesih’in ilk gelişinde bunlar gerçekleşmedi, tersine 	dirildikten sonra göğe alındı ve orada Babası’nın sağında 	oturuyor. Davut’a vaat edilen krallıkla ilgili peygamberliklere 	de baktığımızda, Mesih geldiğinde atası Davut’un tahtına 	oturması gerektiğini okuyoruz (Yşa 9:7). Anlaşılan şu ki 	İsrail’in Mesih’i kral olarak kabul etmemeleri üzerine Mesih 	vaat edilen krallığın ruhsal boyutunu yürürlüğe koydu. Buna 	göre, kendisine iman edenleri karanlığın hükümranlığından 	kendi yüce egemenliğine geçirir. Ancak ikinci gelişinde tahtını 	Yeruşalim’de kurup tüm dünyanın kralı olmak üzere hükmetmeye 	başlayacaktır. Şimdilik düşmanlarının ayakları altına 	serilmesini bekliyor. Gelecekte başlayacak bu egemenliğin 	ayrıntılarına daha sonra bakacağız; Davut’a verilen vaadin 	tümü henüz gerçekleşmiş değildir.

	 		Tanrı’nın İsrail’le 		yaptığı Yeni Antlaşma: İsrail halkını Mısır’dan 		çıkaran Tanrı, onları Sina Dağı’na getirdi ve orada onlarla 		bir antlaşma yaptı. Daha önce belirttiğimiz gibi, Rab’bin 		İsrail’i seçme amacı onları diğer uluslardan üstün tutmak 		değil, tersine onların aracılığıyla diğer uluslara bir örnek 		sergileyerek herkese ulaşmak istemesiydi. Bunu özellikle 		İsrail’le yaptığı antlaşmada görebiliyoruz:





	 		Mısır’dan Çıkış 		19:5-6: “Şimdi sözümü dikkatle dinler, antlaşmama 		uyarsanız, bütün uluslar içinde öz halkım olursunuz. Çünkü 		yeryüzünün tümü benimdir. Siz benim için kâhinler 		krallığı, kutsal ulus olacaksınız. İsrailliler'e 		böyle söyleyeceksin.”





	Rab’bin bu 	ayetlerde vurguladığı gibi, tüm uluslar zaten O’nundur. İsrail 	için amacı onları bir kâhinler krallığı yapmaktı. 	Bunu anlamak için kâhinin görevini hatırlamamız gerekir. Kâhin, 	insanları Tanrı karşısında temsil eden kişiydi. Görevi Tanrı 	ile insan arası arabuluculuk yapmaktı. Demek ki Tanrı’nın 	İsrail için öngördüğü amaç, onun diğer uluslar önünde 	Tanrı’yı temsil etmesiydi. Tıpkı Yunus gibi, İsrail de 	Tanrı’nın gerçeklerini diğer uluslara duyurmalı ve Tanrı’yla 	barışmalarını sağlamalıydı. Ancak kısa bir süre sonra 	İsrail’in inatlaşıp putperestliğe düşmesiyle birlikte bu 	antlaşma bozuldu (Çık 32). İsrailoğulları kâhinlik görevine 	ihanet ettiler. Daha sonra Rab bu görevi yalnızca Harun’un 	soyuna verdi ve bu böylece bir süre daha devam etti. Aslında 	Tanrı’nın niyeti, bütün İsrail ulusu aracılığıyla kendi 	yüceliğini tüm uluslara göstermek ve insanları kendisiyle 	barıştırmaktı.

	 	Eski Antlaşma boyunca İsrail, Tanrı’nın onca lütfu karşısında 	vefasızlık etti (Yşa 1:2-4). Aslında bu durumda İsrail’i 	eleştirmek kolay gelebilir, fakat bizim ulusumuz da İsrail 	ulusunun yerinde olsaydı farklı bir karşılık vermezdi. Hâlbuki 	İsrail tüm ulusları Tanrı karşısında temsil eden bir 	konumdaydı. Gerçek şu ki hangi ulus olursa olsun, hiçbiri 	yaptıklarıyla Tanrı’yı hoşnut edemez. Tanrı’nın 	Yahudilere yasasını verme amacı, başta İsrail olmak üzere 	hiçbir insanın Tanrı katında kendi doğruluğuyla 	aklanamayacağını göstermekti (bkz. Rom 3:19-20).

	 	Sina Dağı’nda İsrail Rab’bin kendisiyle yaptığı antlaşmayı 	bozduysa da Rab amacından vazgeçmedi. Daha sonra birçok peygamber 	aracılığıyla bu antlaşmanın yerine geçecek yeni bir 	antlaşmadan söz etti. Öncellikle peygamber Yeremya’nın 	sözlerine dikkat edelim:





	 		Yeremya 31:31-34: “İsrail 		halkıyla ve Yahuda halkıyla yeni bir antlaşma yapacağım günler 		geliyor" diyor RAB, "Atalarını Mısır'dan çıkarmak 		için ellerinden tuttuğum gün onlarla yaptığım antlaşmaya 		benzemeyecek. Onların kocası olmama karşın, bozdular o 		antlaşmamı" diyor RAB. "Ama o günlerden sonra İsrail 		halkıyla yapacağım antlaşma şudur" diyor RAB, "Yasamı 		içlerine yerleştirecek, yüreklerine yazacağım. Ben onların 		Tanrısı olacağım, onlar da benim halkım olacak. Bundan böyle 		kimse komşusunu ya da kardeşini, 'RAB'bi tanıyın diye 		eğitmeyecek. Çünkü küçük büyük hepsi tanıyacak beni" 		diyor RAB. "Çünkü suçlarını bağışlayacağım, 		günahlarını artık anmayacağım.”





	Peygamber 	Hezekiel de bu yeni antlaşma’ya değinir:

	 		Hezekiel 36:24-28: "'Sizi 		uluslar arasından alacak, bütün ülkelerden toplayıp ülkenize 		geri getireceğim. Üzerinize temiz su dökeceğim, arınacaksınız. 		Sizi bütün kirliliklerinizden ve putlarınızdan arındıracağım. 		Size yeni bir yürek verecek, içinize yeni bir ruh koyacağım. 		İçinizdeki taştan yüreği çıkaracak, size etten bir yürek 		vereceğim. Ruhumu içinize koyacağım; kurallarımı izlemenizi, 		buyruklarıma uyup onları uygulamanızı sağlayacağım. 		Atalarınıza verdiğim ülkede yaşayacak, benim halkım 		olacaksınız, ben de sizin Tanrınız olacağım.”





	Peygamberler 	daha birçok kere bu antlaşmayı duyururlar (bkz. Yşa 59:21; Yer 	32:38-40; Hez 11:18-20, 37:26). Başta Yeremya’nın belirttiği 	gibi, yeni antlaşma eski antlaşmanın yani şeriatın yerine 	geçecektir. Bu antlaşmanın diğer özelliklerine gelince, onları 	da şöyle özetleyebiliriz:





	 		 			Rab yasasını halkının 			yüreğine yerleştirecek.



Onların Tanrısı olacak ve 			onlar Tanrı’nın halkı olacaklar.



Herkes Rab’bi tanıyacak.



Rab insanın suçlarını ve 			günahlarını artık anımsamayacak, onları tamamen silecek.



Kutsal Ruh imanlıların 			içine yerleşecek.



Topraklarından uzakta 			yaşayan İsrail’i toplayıp kendi ülkelerine geri getirecek.





	Peki 	peygamberlerin sözünü ettiği bu antlaşma ne zaman başladı? Bu 	antlaşma Eski Antlaşma döneminde vaat edildiyse de, ancak Yeni 	Antlaşma döneminde devreye girdiğini görüyoruz. Zaten yeni 	antlaşma ismi de ondan gelir. Kutsal Kitap’ta görüyoruz ki bir 	antlaşma ancak kanın dökülmesiyle başlayabilir (bkz. İbr 	9:18-22). İşte, İsa Mesih çarmıha gerilmeden önceki gece 	öğrencileriyle birlikte Fısıh yemeğinde özellikle bu 	antlaşmanın kanına değindi.

	 		Matta 26:26-29: “Yemek 		sırasında İsa eline ekmek aldı, şükredip ekmeği böldü ve 		öğrencilerine verdi. "Alın, yiyin" dedi, "Bu 		benim bedenimdir." Sonra bir kâse alıp şükretti ve bunu 		öğrencilerine vererek, "Hepiniz bundan için" dedi. 		"Çünkü bu benim kanımdır, günahların bağışlanması 		için birçokları uğruna akıtılan antlaşma kanıdır. 		Size şunu söyleyeyim, Babam'ın egemenliğinde sizinle birlikte 		tazesini içeceğim o güne dek, asmanın bu ürününden bir daha 		içmeyeceğim” (bkz. Luk 22:20).





	Mesih ertesi 	gün kendi kanını antlaşmanın kanı olarak sunar, yani Mesih’in 	kendisi antlaşmayı yürürlüğe sokandır. Yeni antlaşma böylece 	eski antlaşmayı noktalar, nitekim Mesih’in kendisi Kutsal 	Yasa’yı ve peygamberlerin sözlerini tamamlamaya geldiğini 	söyler (Mat 5:17). Elçi Pavlus da aynı gerçeği şöyle 	vurgular: “Mesih Kutsal Yasa’nın sonudur” (Rom 10:4).

	 	‘Rab eski antlaşmayı sona erdirdi’ derken, Rab’bin fikir 	değiştirdiği anlamına gelmez; Tanrı asla değişmez (bkz. Mal 	3:6, Yak 1:17). Aslında eski antlaşmanın feshedilmenin esas 	sebebi İsrail’in verilen şartlara uymamalarından kaynaklandı. 	Ayrıca verilme amacına ulaştığı için de geçerliliğini 	yitirdi. Yasa’nın amacı bize günahlarımızı göstermek ve 	Mesih’e yöneltmekti (bkz. Rom 3:19; Gal 3:19). Şeriat kendi 	başına hiçbir insanı kurtaramazdı, o yüzden Mesih gelip yeni 	antlaşmayı kanıyla yürürlüğe soktuktan sonra eski antlaşmanın 	kenara çekilmesi gerekti (bkz. Rom 7; İbr 8).

	 	Peki yeni antlaşma tam olarak ne zaman faaliyete girdi? Yukarıda 	değindiğimiz gibi yeni antlaşmanın kanı Mesih’in çarmıhtaki 	ölümünde sağlandı. Ama esas başlangıcı birkaç hafta sonraki 	Pentikost Bayramı’nda gerçekleşti. Hatırlarsak, vaat edilen 	yeni antlaşmanın en büyük unsurlarından biri Kutsal Ruh’un 	insanların içine işlemesiydi. İlginçtir ki Yahudiler Pentikost 	Günü’nde Yasa’nın, yani eski antlaşmanın Musa’ya 	verildiğini anımsarlardı. İşte aynı o tarihte, bu defa Kutsal 	Ruh ilk imanlılar topluluğunun üzerine dökülerek yeni antlaşma 	çağını başlattı. O yüzdendir ki Yeni Antlaşma’nın birçok 	yerinde Yasa ile Kutsal Ruh kıyaslanır (bkz. Rom 7-8; Gal 3; 2Ko 	3); Kutsal Ruh’un gelişiyle çığır açılmıştır. Bu yüzden 	ilk imanlılar kendilerini yeni antlaşmanın hizmetkarları olarak 	görürler (2Ko 3:6).

	 	Diğer antlaşmalarda olduğu gibi, bu antlaşmanın özelliklerine 	baktığımızda görüyoruz ki bazı unsuları Mesih’in gelişiyle 	birlikte hemen gerçekleştiyse de bazıları sonra, yani Mesih’in 	ikinci gelişinde gerçekleşecektir. Örneğin, Mesih’in 	yaptıklarına ve sözlerine iman edenin günahları tamamen 	siliniyor ve Kutsal Ruh içine yerleşiyor. Ancak herkesin Rab’bi 	tanıması konusuna gelince, bunun henüz tamı tamına 	gerçekleştiğini söyleyemiyoruz. Demek ki bu antlaşma Mesih’le 	başladıysa da, diğer antlaşmalar gibi tam olarak gerçekleşmesi 	için Mesih’in ikinci gelişini ve egemenliğini beklemeliyiz.

	 	Yeni antlaşmanın bir unsuru da İsrail’in topraklarına yeniden 	kavuşmasıyla ilgilidir. Bu konuyu anlamak için tarihe bakmamız 	gerek. Yeremya’nın döneminde Babil kralı Nebukadnessar’ın 	kuşatmasının ardından Yahudiler sürgüne gönderildi ve 	Yeruşalim viraneye çevrildi. Rab’bin sözü uyarınca 70 yıllık 	cezalandırma dönemi bitince, Yahudiler Koreş Kralı’nın 	fermanıyla topraklarına geri dönebildiler (bkz. Ezr 1:1-4). İlk 	sürgünden dönüş buydu. Yaklaşık 600 sene sonra bu defa 	Mesih’in peygamberliği uyarınca Yeruşalim bir daha kuşatıldı, 	bu defa Romalılar tarafından (bkz. Luk 19:43-44). Yeruşalim bir 	daha yıkıldı ve ikinci bir diaspora oldu. O günden sonra 	neredeyse 1900 yıl boyunca Yahudiler dünyanın dört bucağına 	dağılmış olarak asırlarca gurbette yaşadılar. Kaç defa büyük 	katliam ve soykırımlarıyla burun buruna geldiler ama Rab yok 	olmalarına izin vermedi; çünkü Kutsal Kitap’ın birçok 	yerinde son günler gelmeden önce Yahudilerin topraklarına 	döneceği belirtilmiştir:

	 		Yeşaya 60:1-5: “Kalk, 		parla; Çünkü Işığın geliyor, RAB'bin yüceliği üzerine 		doğuyor. Dünyayı karanlık, halkları koyu karanlık örtüyor; 		oysa RAB senin üzerine doğacak, yüceliği üzerinde görünecek. 		Uluslar senin Işığına, krallar üzerine doğan aydınlığa 		gelecek. "Başını kaldır da çevrene bir bak, hepsi 		toplanmış sana geliyor. Oğulların uzaktan geliyor, 		kızların kucakta taşınıyor. Bunu görünce yüzün parlayacak, 		yüreğin heyecandan hızlı hızlı çarpacak; çünkü denizin 		zenginlikleri senin olacak, ulusların serveti sana akacak.”



Zekeriya 10:8-12: “Islık 		çalıp onları toplayacağım, onları kesinlikle kurtaracağım. 		Eskiden olduğu gibi yine çoğalacaklar. Onları halklar arasına 		dağıttımsa da, uzak ülkelerde beni anımsayacaklar; 		çocuklarıyla birlikte sağ kalacak ve geri dönecekler. 		Onları Mısır'dan geri getirecek, Asur'dan toplayacağım; 		Gilat'a, Lübnan'a getireceğim. Onlara yeterince yer bulunmayacak. 		Sıkıntı denizinden geçecekler, denizin dalgaları yatışacak, 		Nil'in bütün derinlikleri kuruyacak. Asur'un gururu alaşağı 		edilecek, Mısır'ın krallık asası elinden alınacak. Halkımı 		kendi gücümle güçlendireceğim, adıma layık bir yaşam 		sürdürecekler." Böyle diyor RAB.”





	İlginçtir ki 	2000 sene önce Orta Doğu’da yaşayan ulusların çoğu bugün 	yoktur. Nerede Edom, Aram ve Hitit ulusları? Oysa, Rab’bin sözü 	uyarınca dünyanın her dört bucağına dağılmalarına rağmen 	1948 yılında İsrail ulusu bir daha kendi topraklarına dönüp 	bir anda ülkelerini yeniden kurabildiler. Bunu da kendilerine 	nefret kusan ve onları her fırsatta yok etmeye çalışan Arap 	komşularının tüm çabalarına rağmen başardılar. Rab’bin 	çok önceden Eski Antlaşma’da verdiği söz gerçekleşmeye 	devam ettiğini görüyoruz. Anlaşılan şu ki antlaşmanın gerisi 	pek yakında gerçekleşecektir.

	 	Bu antlaşmanın önemli bir unsuru da, öncellikle İsrail 	topluluğuyla yapılmış olmasıdır (bkz. Yer 31:31). Fakat daha 	önce gördüğümüz gibi, bu antlaşma öncellikle İsrail halkı 	için yapıldıysa da onlar vaat edilen Mesih’i reddettikten sonra 	antlaşmaların bereketi Mesih’e iman eden herkes için geçerli 	oldu. İbraniler mektubunda da yeni antlaşmanın şimdiden tüm 	imanlılar için nasıl geçerli olduğunu uzunca anlatılır (bkz. 	İbr 7-9).





	Sonuç olarak, 	bu antlaşmalarda Tanrı’nın özellikle İsrail halkına verdiği 	vaatlerin bir kısmının Mesih’in ilk gelişinde yerine geldiğini 	görebiliyoruz. Ancak vaatlerin önemli bir kısmı daha duruyor ve 	ancak Mesih’in ikinci gelişinde tam tamıma gerçekleşecektir. 	Ne yazık ki bazı iyi niyetli Kutsal Kitap uzmanları henüz 	gerçekleşmemiş bu peygamberlik sözlerinin mecazi anlamda 	Mesih’te şimdiden gerçekleştiğini ileri sürüyorlar; oysa, 	Tanrı’nın verdiği diğer vaatlerin hep harfi harfine 	gerçekleştiğini tespit ettik. Henüz gerçekleşmemiş sözlerle 	ilgili olarak farklı bir şey beklemek ne kadar mantıklı 	olabilir? Bizler Tanrı’nın Eski Antlaşma’da bildirdiği her 	şeyin eninde sonunda birebir yerine geleceğine güvenmeliyiz, 	çünkü Elçi Pavlus’un vurguladığı gibi, “Tanrı’nın 	armağanları ve çağrısı geri alınamaz” (Rom 11:29).





5. 	Mesih’in 	Gelişinin Belirtileri


	Bir yıl sonraki gazetenin 	manşetlerinin bugünden size bildirildiğini, geleceğin 	teknolojisinin ne hale geleceğini veya gelecekte hangi mesleklerin 	daha çok para kazandıracağını öğrendiğinizi düşünün. Çok 	ilginç olur değil mi? Elinizde bu tür bilgilerin olduğunda 	geleceğinizi nasıl şekillendirebileceğinizi çok çok iyi 	bilirsiniz. Kötü niyetli birinin bu bilgilerle neler neler 	yapabileceği malumunuzdur... Herkes geleceği bir şekilde merak 	eder. Kutsal Kitap’ta Rab gelecekte olacak birçok önemli olayı 	ve ayrıntılarını açık ve net bir şekilde açıklar. Özellikle 	Mesih’in dünyaya ikinci gelişinden hemen önceki dönemle ilgili 	Kutsal Kitap yüzlerce ayrıntı verir. Bunlar henüz olmamış 	olayların manşetleridirler. Son günlere hazırlıklı olmak 	istiyorsak bunları iyice anlamamız gerekir.

	İsa Mesih birçok 	defa havarilerine gelecekle ilgili önemli bilgiler aktardı. 	Örneğin, Luka kitabında Mesih’in son günlerle ilgili 	uyarılarına üç ayrı yerde rastlıyoruz: Luka 12:35-59, 17:20-37 	ve 21:5-36. Hepsinde Mesih’in öğrencilerini her daim hazır, 	yani ayık ve uyanık olmaya çağırdığını görüyoruz, çünkü 	“İnsanoğlu beklemediğiniz saatte gelecektir” (Luk 	12:40). Maalesef bazı imanlılar burada sıralanan belirtileri 	araştırmanın veya merak etmenin bizim görevimiz olmadığını 	düşünür. Fakat İsa Mesih hemen sonraki ayetlerde, havanın 	durumunu her gün merak eden ve kestirebilen bizleri son günlerin 	hava durumunu araştırmaya meydan okur (Luk 12:54-56).

	Doğal olarak 	havariler, bu olayların öncesinde neler olacak ya da ne türlü 	belirtileri olacak diye merak ediyorlardı. Yeruşalim’de 	geçirdiği son haftada günün birinde Mesih şehrin karşısındaki 	Zeytin Dağı’nda oturup öğrencilerine tek tek son günlerle 	ilgili belirtileri sıraladı. Aslında havarileri o sırada, tam 	karşılarında tüm görkemiyle parıldayan, Hirodes’in inşa 	ettirdiği tapınakla ilgili konuşuyorlardı. Mesih ise tapınakla 	ilgili olarak çok çarpıcı bir peygamberlikte bulundu: "Bütün 	bunları görüyor musunuz?" dedi. "Size doğrusunu 	söyleyeyim, burada taş üstünde taş kalmayacak, hepsi 	yıkılacak!" (Mat 24:2). Doğal olarak öğrenciler bir 	hayli şaşırdılar, çünkü tapınak çok büyük ve güçlü bir 	yapı olmakla birlikte Tanrı’nın İsrail’deki varlığının 	sembolüydü, yani yıkılması imkânsız diye düşünülüyordu. 	Aslında Mesih birkaç gün önce, Zekeriya’nın peygamberliği 	uyarınca, Yeruşalim’e sıpaya binmiş halde girdiğinde ve 	İsrail’in din bilginleri tarafından reddedildiğinde, 	Yeruşalim’in sonunun bu olacağını bildirmişti bile (Luk 	19:41-44). “Çünkü Tanrı’nın senin yardımına geldiği 	zamanı fark etmedin.” İsrail halkı asırlarca beklediği 	Mesih’i göz göre göre kaçırdılar. Dolayısıyla, Yeruşalim 	için söz edilen bu yıkım, bunun doğal sonucuydu.

	Öğrenciler 	Mesih’in bu büyük sözü karşısında haliyle şaşıp 	kaldılar. O yüzden bunun ne zaman olacağını ve Mesih’in 	gelişini ve çağın bitimini gösteren belirtilerin neler 	olacağını öğrenmek istediler. Aslında havariler belki farkında 	olmadan iki ayrı olayı açıklamasını istiyorlardı. Muhtemelen 	Yeruşalim’in yıkılışından hemen sonra Mesih’in müdahale 	edeceğini düşünüyorlardı. Oysa ki Yeruşalim’in yıkılışı 	ile Mesih’in ikinci gelişi arasında asırlar olacaktı. Ama iki 	olay başka bir açıdan da birbirine benzer ve bağlantılıdır. 	İkisinde de Yeruşalim’in ve tapınağın diğer uluslar 	tarafından çiğnenmesi ve kirletilmesi söz konusudur.

	Mesih’in 	cevabından, her iki olaya değinerek tek bir açıklama yaptığını 	görüyoruz. Bir açıdan, kendisinden kırk sene sonra Yeruşalim’de 	gerçekleşecek yıkımı anlatıyor, diğer açıdan ikinci 	gelişinden önce olacak daha büyük bir yıkımdan söz ediyor bu 	cevabıyla. O yüzden bu bölümü yorumlarken öncellikle burada 	çift anlam olduğunu kavramak gerek.

	Şimdi 	Yeruşalim’in yıkımına gelirsek, tarihten bunun MS 70 yılında 	gerçekleştiğini biliyoruz. O dönemde Yahudiler Roma 	İmparatorluğu’na karşı büyük bir isyan çıkartılar. Roma 	da ünlü onuncu lejyonunu İsrail’e gönderdi. Celile’den 	başlayarak Yeruşalim’e doğru ilerlediler. Yeruşalim’i 	kuşattıktan bir süre sonra kent halkı açlıktan öyle perişan 	oldu ki kendi çocuklarını yemeye başladı. Büyük mücadele 	sonucunda Roma askerleri tapınağa sığınmış Yahudileri nasıl 	çıkaracağı konusunda kararsız kaldılar. Birileri bir anda 	içeri yanan bir odun parçası attı ve tapınak tümden alev aldı. 	Ardından büyük bir katliam oldu. Ancak içeri girdiklerinde 	tapınağın içini kaplayan altının eriyip taşların arasına 	girdiğini fark ettiler. Buna çok kızan Roma generali Titus altını 	kurtarmak için tapınağın her bir taşının sökülmesini 	emretti. Böylece Mesih’in kırk sene önceki peygamberlik sözleri 	birebir yerine geldi.12

	Mesih’in 	sıraladığı belirtilere dönelim. Bunların sadece MS 70 	yılındaki Yeruşalim’in yıkılışı için değil, aynı 	zamanda çağın sonunda gerçekleşecek Yeruşalim’in bir başka 	yıkılışı için geçerli olduğunu söyledik. Daha önce 	gördüğümüz çifte gerçekleşme söz konusudur. Böylece 	Mesih’in söyledikleri ancak kısmen yerine geldiğini görüyoruz, 	çünkü esas son günlerde tam anlamıyla gerçekleşecektir.

	Aslında bu 	ayetlerde Mesih’in İsrail’le ilgili ikinci bir peygamberlik 	sözü daha var. Bölümün sonuna doğru şunu ekliyor:

	 		Matta 24:35-36: “Size 		doğrusunu söyleyeyim, bütün bunlar olmadan bu kuşak 		ortadan kalkmayacak. Yer ve gök ortadan kalkacak, ama benim 		sözlerim asla ortadan kalkmayacaktır.”





	Burada kuşak diye geçen 	kelime çok ilgi çekicidir. Orijinal Grekçe metindeki kelime genea 	birden çok anlam ifade edebiliyor. Kelimenin kökü, belirli bir 	atadan gelen soy ya da ulus anlamındadır.13 	Daha sonra bu kelime belirli bir zaman diliminde yaşayan bir kuşak 	ya da nesil için kullanılmaya başlandı. Yeni Antlaşma’da da 	genellikle bu anlamda kullanılır. Mesih “bu kuşak ortadan 	kalkmayacak” dediğinde, elbette ki öncellikle kendi 	döneminde yaşayan nesli kastediyor. Nitekim Mesih’in sözünü 	ettiği Yeruşalim’in yıkılışına, kendi döneminde yaşayan 	kuşak kırk sene sonra birebir tanık oldu. Fakat bunun ötesinde 	daha genel anlamını, yani Yahudi soyunu kastediyor olması 	muhtemeldir.14 	MS 70 yılında Tapınak yerle bir edildikten ve Yahudi halkı 	dünyanın dört bucağına dağıldıktan sonra, İsrail ulusu 	neredeyse 2000 yıl dışarıda gurbette kalmasına rağmen 	varlığını sürdürebildi. Hatta 1948 yılında, her türlü 	imkânsızlığı aşarak Yahudi halkı eski topraklarına dönüp 	yeniden bir ülke kurabildi. Bu tam bir mucizeydi; yani bir ulusun 	bu kadar uzun yıllardan sonra milli özelliklerini (dil, kültür 	ve din) kaybetmeden bir daha toplanması tarihte rastlanmamış bir 	olaydır. İşte Mesih “bu kuşak” derken bunu da 	kastetmiştir. Yeruşalim’in yıkılışının ardından bir başka 	yıkılıştan söz ettiğine göre, Yahudilerin Yeruşalim’e 	dönmesi de şart oluyor. Bugün Yahudi halkı eski topraklarında 	yeniden yaşadığına göre, Mesih’in sıraladığı belirtiler 	de şimdiden gerçekleşmeye hazır demektir.

	SONUN BELİRTİLERİ:

	Şimdi Mesih’in son günlerle 	ilgili söylediği belirtilere gelelim. Bunlar üç ayrı bölümde 	kayıtlı: Matta 24, Markos 13 ve Luka 21. Aşağıda Mesih’in 	aktardığı belirtileri karşılaştırmalı haliyle görüyorsunuz:

	 		 		 		 		 			 				Matta 24

			 			 				Markos 13

			 			 				Luka 21



		 			 				Sahte 				Mesihler

			 			 				Sahte Mesihler

			 			 				Sahte Mesihler



		 			 				Savaş 				gürültüleri ve haberleri; ulus ulusa, devlet devlete karşı 				savaşacak

			 			 				Savaş gürültüleri ve savaş haberleri; ulus ulusa, devlet 				devlete karşı savaşacak

			 			 				Savaş ve isyan haberleri; ulus ulusa, devlet devlete savaş 				açacak



		 			 				Yer 				yer kıtlıklar ve depremler olacak

			 			 				Yer yer depremler ve kıtlıklar olacak

			 			 				Şiddetli depremler, yer yer kıtlıklar ve salgın 				hastalıklar olacak



		 			 				İnsanoğlu’nun 				belirtisi gökte görünecek





			 			 				Korkunç olaylar ve gökte olağanüstü belirtiler olacak



		 			 				İmanlılar 				zulüm görecekler, öldürülecekler. Herkes onlardan nefret 				edecek

			 			 				İmanlılar mahkemelerce yargılanacaklar

			 			 				İmanlıları yakalayıp zulmedecekler





			 			 				İmanlılar kendi aile fertlerinin eliyle ölüme teslim 				edilecekler

			 			 				İnsanın kendi ailesi ve dostları onu ele verecek ve 				bazılarını öldürtecek



		 			 				Daniel’de 				söz edilen “yıkıcı iğrenç şey” Yeruşalim’de 				görünecek

			 			 				Daniel’de söz edilen “yıkıcı iğrenç şey” 				Yeruşalim’de görünecek





			 			 				Yeruşalim halkı kılıçtan geçirilecek, sürülecek. 				Yeruşalim, öteki ulusların dönemleri tamamlanıncaya dek 				çiğnenecek



		 			 				Birçok 				kişi imandan sapacak

			 			 				Birçok kişi imandan sapacak





		 			 				Sahte 				peygamberler ve öğretmenler türeyecek

			 			 				İmanlıları saptıran sahte peygamberler çıkacak





		 			 				Kötülük 				çoğalacak ve birçok imanlının sevgisi soğuyacak





		 			 				Müjde 				bütün uluslara ulaştırılacak

			 			 				Müjde tüm uluslara duyurulması gerek





		 			 				Güneş 				kararacak, ay ışık vermez olacak, yıldızlar gökten düşecek, 				göksel güçler sarsılacak.

			 			 				Güneş kararacak, ay ışık vermez olacak, yıldızlar 				gökten düşecek, göksel güçler sarsılacak.

			 			 				Güneşte, ayda ve yıldızlarda belirtiler görülecek.





			 			 				Yeryüzünde uluslar denizin ve dalgaların uğultusundan 				şaşkına dönecek



		 			 				İnsanlar 				son ana dek tasasızca yiyip içiyor, evlenip evlendiriliyor 				olacaklar





	Az önce 	değindiğimiz gibi, bu belirtiler MS 70 yılında Yeruşalim’in 	yıkılışıyla kısmen gerçekleşti bile. Ancak bu sözler, 	Mesih’in ikinci gelişinden önce, Yeruşalim’in ikinci 	yıkılışıyla tam olarak hedefine ulaşacaktır. Gördüğümüz 	gibi üç kitap arasında birçok benzerlik var. Ayrıca 	birçoklarının bugün dahi gerçekleştiğini de görebiliyoruz. 	Ancak, son 2000 yıldır bunlar zaten sürekli görülüyor 	diyebilirsiniz. O halde, bunları bildirirken Mesih farklı olarak 	neyi kastediyor?

	 	Bunu anlamak için Mesih’in özellikle “doğum sancıları” 	sözünü irdelemek gerekir (Mat 24:8). Doğum yapmış veya eşine 	doğum sırasında yardımcı olmuş kişiler bilir, doğum bir anda 	olmaz. Saatler öncesinden, hatta bazen günler öncesinden sancılar 	hafiften başlar. Başta pek sık veya ağır olmaz, fakat zaman 	geçtikçe hem sancılar sıklaşır hem de bir hayli ağırlaşır. 	İlk başta her 15 dakikada bir olabilir ama sonuna doğru artık 	her 3 dakika bir gelmeye başlar. Baştaki sancılar ancak birkaç 	saniye sürer, fakat sona doğru sancılar bazen bir dakika boyunca 	sürebilir. Mesih de son günlerin belirtilerini doğum sancılarına 	benzetirken muhtemelen kastı da şudur: Savaşlar, depremler ve 	kıtlıklar arada bir olur, hep olmuştur; fakat son günlere 	yaklaştıkça bunlar sıklaşacak ve ağırlaşacaktır. Artık 	büyük felaketler üst üste gelmeye başlayacaktır. İşte son 	yıllarda da gördüğümüz de budur. Doğum sancıları başladı 	bile…

	Şekil 	2 - Sonun belirtileri

	Şimdi Mesih’in sıraladığı 	doğum sancıları tek tek ele alalım:

	 		Sahtekârlar: Mesih’in 		dediğine göre, özellikle son günlerde sahte mesihler ve sahte 		peygamberler türeyecek (Mat 24:24). İsa’nın döneminden bu 		yana birçok kişi onun kılığına girmeye çalıştı, bizim 		ülkemizde bile.15 		Kendini peygamber diye ilan eden de çok isim oldu.16 		Ancak son yıllarda, özellikle Batı’da, Hristiyanlıktan kopan 		ve birbirinden garip pek çok yeni dini mezhep türedi.17 		Bu tür sapkın gruplardan bugün 5,000’den fazla örnek 		mevcuttur. Üstelik ilginç olan şudur ki son iki yüzyılda 		başlayan bu gruplar %3,000 gibi bir büyüme oranı 		göstermektedirler. 18 		İşte bundan da son günlere yaklaştığımızı anlıyoruz. Tüm 		bunlar sahtekâr, çünkü bir tek Mesih vardır o da göklerdedir, 		Babası’nın yanında oturuyordur (Mar 16:19). Geldiğinde de tüm 		dünya onu görecek ve tanıyacaktır, çünkü “İnsanoğlu’nun 		gelişi, doğuda çakıp batıya kadar her taraftan görülen 		şimşek gibi olacaktır” (Mat 24:27). Ayrıca “İşte 		Mesih burada” veya “Mesih orada” diyen pek çok 		kişiye rastlayacağız, rastlıyoruz da. Özellikle son yıllarda 		dünyanın sonunun net tarihini vermek de pek moda olmuştur. Sonun 		net tarihine gelince Kutsal Kitap açık bir şekilde şunu 		belirtir: “O günü ve saati… Baba’dan başka kimse 		bilmez” (Mat 24:36). O halde o günün tarihini vermeye 		çalışan kişi, iyi niyetle de olsa, Rab’bin sözüne karşı 		geldiğini bilmeli. Mesih’in burada söylediklerini bugün 		dünyada gördüğümüz manzarayla karşılaştırdığımızda, 		aynen onun dediği gibi pek çok sahtekârın türediğine şahit 		oluyoruz.



Savaşlar: 		Mesih son günlerde “ulus ulusa, devlet devlete savaş 		açacak” diye belirtiyor (Mat 24:7). Tarih kitaplarımız 		savaşlarla dolu. İnsanlar her dönem savaşmışlardır. Ancak 		Mesih’in dediği gibi bugün savaşların sıklaşıp büyüdüğünü 		görebiliyoruz. Sadece son yüzyılda iki büyük dünya savaşı 		yaşandı. Kısa bir süre içinde bu iki savaştan 100 milyona 		yakın insan öldü. Ardından savaşlar hiç sona ermedi. Mesih’in 		de belirttiği gibi, bu savaşlar sadece devletler arasında değil, 		uluslar (Grekçe, etnos) yani etnik grupları arasında da 		çoğaldı. Mesih aynı zamanda “savaş gürültüleri ve 		savaş haberleri” duyacaksınız dedi (Mat 24:6). Ne 		ilginçtir ki meydanın her daim büyüyen etkisiyle anında 		dünyanın bir diğer ucunda yaşanan savaşlardan haberdar 		olabiliyoruz. Böylece insanlar sürekli bir savaş paniği 		yaşamaktadırlar. Bu noktada ilginçtir ki Luka özellikle “isyan 		haberleri” duyacaksınız diye ekliyor (Luk 21:9). Özellikle 		Orta Doğu’da, son yıllarda birçok ülkenin yönetiminin 		değişip düzensizliğe teslim olduğu büyük isyanlara şahit 		olduk. Zaten bu bölgede özellikle son yıllarda savaş haberleri 		hiç eksik olmadı, tersine çoğaldığını söyleyebiliriz. 		Demek ki son günlere bir hayli yaklaşmışızdır.



Kıtlıklar: Bu tür 		afetler bazı yerlerde o kadar yaygınlaştı ve sıradanlaştı ki 		ne kadar ölümcül bir etkisi olduğunu unutuyoruz. Şu anda 		toplam 1 milyar insan, yani dünyada yaşayan yedi kişiden biri 		yeterli beslenemiyor. HIV, kanser ve benzer öldürücü 		hastalıklardan çok sayıda insan açlıktan ölüyor; her gün 		yaklaşık 25,000 kişi. 19 		Tüm teknolojik gelişmelerine rağmen açlık sorununu bir türlü 		çözemedik. Bir yandan insanlar o kadar zengin ve rahat bir hayata 		sahip iken, diğer yandan bir lokma ekmeğe muhtaç insanlar arada 		kayıp gidiyor. Ne yazık ki bu felaketlerin çoğundan tamamen 		habersiziz, çünkü televizyonlarımıza yansımıyor. Onun yerine 		zenginlerin ve zengin olmak isteyenlerin programları hiç 		gündemden düşmüyor. Devletler ve Birleşmiş Milletler büyük 		miktarlarda bağış yapmalarına rağmen, her nedense sorun her 		geçen yıl daha da büyümektedir. Maalesef dünya nüfusunun 		artmasıyla bu sorunun daha da büyüyeceğini tahmin etmek zor 		değil.



Depremler: Türkiye’de 		depremlerin yıkıp yok edici gücünden söz etmeye gerek yok, 		zira Kocaeli olsun, Van olsun ülkemizin her bir ucunda bunun 		acısını tattık. Son yıllarda, özellikle gelişen teknoloji 		sayesinde dünya çapında pek çok depremden haberdar oluyoruz. 		Bir de deprem haberleri öyle üst üste geliyor ki artık Haiti, 		Avustralya veya Şili’yi sormuyoruz bile. İstatistiklere göre 		dünya çapında her yıl 20,000 deprem tespit edilmektedir.20 		Bununla bağlantılı olarak sadece Luka’nın eklediği şu 		sözler de dikkat çekicidir: “Yeryüzünde uluslar denizin ve 		dalgaların uğultusundan şaşkına dönecek, dehşete düşecekler” 		(Luk 21:25). Bu sözler dünyanın birçok yerinde, ABD (New 		Orleans), Endonezya ve Japonya’da son yıllarda görmeye alışık 		olduğumuz tsunami ve benzeri büyük kasırgaları birebir tarif 		ediyor. Emin olun, dünyanın sonu gelmeden daha çok sallanacağız, 		çünkü bunlar sadece doğum sancılarının başlangıcıdır.



Salgın Hastalıklar: Luka 		özellikle listeye salgın hastalıkları da ekler (Luk 21:11). Ne 		gariptir ki neredeyse her yıl yeni bir çeşit grip piyasaya 		çıkıyor. Ağızlarını kapatan maskelerle dolaşan 		kalabalıkların manzarası bize artık pek garip gelmiyor. Eskiden 		insanların, en basitinden, kanserle bu kadar savaştıklarını 		hatırlıyor musunuz? Kuşkusuz insanların sağlıksız besin 		tüketmeleri ve yaşam alışkanlıkları buna daha çok meyil 		vermiştir. Yine de uzmanlar bu tür epidemilerin çok daha 		artacağı ve yaygınlaşacağı yönünde uyarılarda bulunuyor. 		Bunun en çarpıcı örneği, HIV virüsünün yol açtığı 		epidemidir. 1990 yılında sadece 8 milyon HIV vakası vardı. 2010 		yılında ise bu rakam 34 milyona ulaştı.21 		Korkunç bir artış! Mesih’in belirttiği gibi, salgın 		hastalıkların çoğaldığını gördükçe dünyanın sonuna 		daha da yaklaştığımızı bilmeliyiz.



Gökte belirtiler: Mesih 		diyor ki, son günler yaklaştığında “korkunç olaylar ve 		gökte olağanüstü belirtiler olacak” (Luk 21:11). Mesih’in 		burada tam olarak neyi kastettiğini bilemesek de, özellikle 		astrologların bu son günlerde hep garip haberler ilettiğini 		görüyoruz. Aynı bölümde geçen şu sözler dikkatimizi çeker: 		“güneşte, ayda ve yıldızlarda belirtiler görülecek” 		(Luk 21:25). Matta’da geçen şu sözler de, “güneş 		kararacak, ay ışık vermez olacak, yıldızlar gökten düşecek 		ve göksel güçler sarsılacak”(Mat 24:29), özellikle Vahiy 		kitabında okuduğumuz ve son günlerde gerçekleşecek birçok 		belirtiyle birebir örtüşüyor (bkz. Va 16). Anlaşılan şu ki 		Mesih’in burada tarif ettiği felaketler daha sonra büyük 		sıkıntı döneminde yaşanacak olaylarla ilişkili. Bir sonraki 		ayette göklerde özel bir belirtiden daha söz edilir: “O 		zaman İnsanoğlu’nun belirtisi gökte görünecek. Yeryüzündeki 		bütün halklar ağlayıp dövünecek” (Mat 24:30). Mesih’in 		ilk gelişinde özel bir yıldız İsa’nın doğuşunu 		yıldızbilimcilerine müjdeledi. Acaba ikinci gelişinde göklerde 		yine benzer bir işaret olacak mı? Sonuç olarak, son günler 		yaklaştıkça gökte birçok olağanüstü olaylar ve belirtiler 		dünyanın sonunu anons edecektir.



Yıkıcı iğrenç şey: 		Matta bu konuyla ilgili olarak özellikle Daniel’in 		bahsettiği (Dan 9:27) “yıkıcı iğrenç şeye” değinir. 		Aslında Daniel, bunu son günlerde tüm dünyaya hükmedecek ve 		Rab’bin halkına karşı gelecek Mesih Karşıtı ile ilgili 		yazdı. Daniel yazılarında Mesih Karşıtı’nın sunulara son 		vereceğinden ve tapınağın üst bölümlerine yıkıcı iğrenç 		bir şey yerleştireceğinden söz eder. Çok eskiden Selefkilerin 		kralı Antiokus Epifanes, Yahudilerin tapınağına Zeus’un 		heykelini dikerek ve sunak üzerinde bir domuz keserek yıkıcı 		iğrenç bir şey yapmıştı (bkz. Dan 11:31). Muhtemelen Mesih 		Karşıtı'nın yapacağı da buna benzeyecektir. Fakat önemli 		olan şu ki bunun gerçekleşmesi için Yeruşalim’de bir 		tapınağın olması da şarttır. Şu an ise eski Yahudi tapınağın 		durduğu yerde Mescid-i Aksa bulunuyor. Demek ki son günler 		tamamlanmadan önce Yahudilerin yeniden bir tapınak kurması söz 		konusu. İlginçtir ki daha şimdiden kurulacak olan Tapınağın 		eşyalarını hazırlayan Yahudiler vardır.22 		Ancak Mesih’in, ayetin devamında verdiği uyarıya da dikkat 		edilmeli. Buna göre, o gün Yeruşalim civarında bulunan 		imanlılar söz konusu yıkıcı iğrenç şeyin tapınakta 		kurulduğunu görünce arkalarına bakmadan dağlara kaçmalı, 		çünkü o günden itibaren İsrail’de üç buçuk yıl sürecek 		korkunç bir sıkıntı dönemi başlayacaktır.



Zulüm: İlk 		imanlılardan bu yana Mesih’in izleyicileri hep zulüm görmüştür. 		Ancak ne ilginçtir modern dediğimiz 20. yüzyılda, daha 		önceki tüm çağlardan çok daha fazla sayıda imanlı inançları 		uğruna öldürüldü.23 		Şu anda Çin’de olsun, Sudan’da olsun veya İran’da olsun, 		Mesih imanlılarının çok korkunç zulümlere ve işkencelere 		maruz kaldıklarını birçok kaynaktan her gün okuyabiliyoruz.24 		Şaşırmamalıyız, çünkü Mesih son günlerde bunların 		olacağını da söyledi: “O zaman sizi sıkıntıya 		sokacaklar, öldürecekler. Benim adımda ötürü bütün uluslar 		sizden nefret edecek” (Mat 24:9). Çok ilginçtir ki Mesih 		imanlıları her yerde son derece çalışkan, dürüst ve doğru 		diye methedilmelerine rağmen, aynı biçimde dünya çapında en 		çok nefretle karşılaşan topluluktur. Luka şunu da ekler: 		“Bütün bu olaylardan önce sizi yakalayıp zulmedecekler. Sizi 		havralara teslim edecek, zindanlara atacaklar. Benim adımdan ötürü 		kralların, valilerin önüne çıkarılacaksınız… Anne 		Babanız, kardeşleriniz, akraba ve dostlarınız bile sizi ele 		verecek ve bazılarınızı öldürtecekler” (Luk 21:12-16). 		Son günler geldiğinde imanlının neredeyse hiçbir dostu 		kalmayacak, çünkü kendi ailesi bile ona ihanet edecektir. 		Anlaşılan şu ki o günlerde imanlılar resmen hedef tahtasına 		dönecekler. Şaşırmamalıyız, çünkü baştan beri zulümlere 		dayanmak inancımızın demirbaşlarından biridir (bkz. Elç 		14:22; 2Ti 3:12; 1Pe 4:12).



İmandan sapma: Az önce 		okuduğumuz gibi, son günler çok çetin bir dönem olacaktır. O 		yüzden birçok imanlı inançlarından dönerek sapacaktır (Mat 		24:10). Kimi aşırı tehditler ve baskılardan dolayı kopacak, 		kimi sahte öğretmenlerin, sapkın öğretişlerin etkisiyle 		farklı yollara sapacak, kimiyse dünya zevklerine dalıp 		batacaktır. Elçi Pavlus benzer şekilde telkin verir: “Ruh 		açıkça diyor ki, son zamanlarda bazıları yalancıların 		ikiyüzlülüğü nedeniyle aldatıcı ruhlara ve cinlerin 		öğretilerine kulak vererek imandan dönecek” 		(1Ti 4:1). Düşünün, o günlerde cinlerin öğretileri 		kilisenin içine kadar işleyecektir. Başka bir ayette şunu 		ekler: “Çünkü öyle bir zaman gelecek ki, sağlam öğretiye 		katlanamayacaklar. Kulaklarını okşayan sözler duymak için 		çevrelerine kendi arzularına uygun öğretmenler toplayacaklar. 		Kulaklarını gerçeğe tıkayıp masallara sapacaklar” (2Ti 		4:3-4). Eskiden beri Hristiyan diye geçinen Batı’da şimdiden 		tüm bunları görebiliyoruz. İnsanlar Kutsal Kitap öğretisinden 		ziyade kilisenin büyüklüğüne veya vaizin karizmasına 		bakıyorlar. Neden? Çünkü ayetin belirttiği gibi, bu kişiler 		kendi egolarını tatmin edecek türden bir kilise aramaktadırlar. 		Öyle bir noktaya gelindi ki bazı kiliseler eşcinsel önderler 		bile seçebiliyorlar. Oysa ki bu tür davranış Kutsal Kitap’ta 		kesinlikle kabul edilemezdir (bkz. Rom 1:26-27; 1Ti 1:9-10). Daha 		şimdiden imandan sapmanın başladığı bellidir. Mesih’in 		dediğine göre, bunda sahte peygamberlerin büyük bir etkisi 		olacaktır (Mat 24:11); hatta özellikle imanlıları saptırmak 		için son günlerde türeyecek bu peygamberlerin yapacakları büyük 		mucizeler ve harikalardan söz ediliyor (Mat 24:24). Demek ki her 		mucize Rab’den değildir, o yüzden kanmamak gerek.



Kötülük çoğalacak: 		Matta şu sözleri kaydeder: “Kötülüklerin çoğalmasından 		ötürü birçoklarının sevgisi soğuyacak” (Mat 24:13). Bu 		konuya gelince bunun için özel bir şeyler anlatmaya gerek yok, 		çünkü etrafımıza bir göz gezdirmemiz yeterlidir. Tarih 		boyunca hiç olmadığı kadar bugün dünyada kötülüğe o kadar 		çok imkân var ki... İnsanlar sözde hayatlarını kolaylaştırmak 		için bir sürü alet ve teknoloji geliştirmiştir ama gel gör ki 		bunlar bizi daha da günaha sürüklüyor. Televizyon ve İnternet 		bunun en çarpıcı örnekleridir. En basit olarak, eskiden zina 		işlemek isteyen gizliden yolunu zar zor bulmaya çalışırdı. 		Şimdiyse zinanın bin bir yolu evimizin içine kadar girmiştir. 		Her an elimizdeki telefondan bile birçok farklı günaha 		bulaşabiliriz. Pornografiyle ilgili şok edici istatistikler 		şöyle: Bir çocuğun ilk kez online pornoyla karşılaştığı 		yaş ortalaması 11 ve 24 yaş altı erkeklerin %70'i pornografik 		siteleri sık sık ziyaret ediyor.25 		Daha fazlasını anlatmaya gerek yok, Pavlus’un dediği gibi, 		“karanlıktakilerin gizlice yaptıklarından söz etmek bile 		ayıptır” (Ef 5:12). Kısacası Mesih’in öngördüğü 		gibi, bugün kötülüğün baş döndürücü bir hızla çoğalıp 		yaygınlaştığını görebiliyoruz. Ne yazık ki ayette 		belirtildiği gibi, kötülüğün çoğalması sonucunda birçok 		imanlının sevgisinin soğuması kaçınılmazdır; bizler bu 		dünyada yaşadığımız sürece hep bu tehlikeyle karşı 		karşıyayız. O yüzden bunları bilen ve gören bizler, özellikle 		ayık ve uyanık olmalıyız (Luk 21:34; 1Se 5:5-8).



Umursamazlık: Ne 		ilginçtir ki Tanrı tüm bunları çok önceden bildirmesine 		rağmen insanlar yine de umursamayacaklar. Mesih bunu Nuh’un 		günlerine benzetir: “Nuh'un günlerinde nasıl olduysa, 		İnsanoğlu'nun gelişinde de öyle olacak. Nuh'un gemiye bindiği 		güne dek, tufandan önceki günlerde insanlar yiyip içiyor, 		evlenip evlendiriliyorlardı” (Mat 24:37). Nuh 		yıllarca insanları uyarmasına rağmen insanlar hep onunla alay 		ettiler. Yıkımın geldiği gün dahi insanlar hala yemek, içmek 		ve evlenmek peşindeydiler. Luka şunu ekler: “Lut'un 		günlerinde de durum aynıydı. İnsanlar yiyip içiyor, alıp 		satıyor, tohum ekiyor, ev yapıyorlardı. Ama Lut'un Sodom'dan 		ayrıldığı gün gökten ateşle kükürt yağdı ve hepsini yok 		etti. "İnsanoğlu'nun ortaya çıkacağı gün durum aynı 		olacaktır” (Luk 17:28-30). Yani herkes günlük işlerine 		öyle bir dalacak ki yıkımın geldiğinden bile habersiz 		olacaklar. Bugün aynı vurdumduymazlığa tanık oluyoruz. 		İnsanlar sanki hiç ölmeyecekmiş, yeryüzünde ebediyen var 		olacaklarına inanıyormuş gibi yaşıyorlar. Oysa dünyanın sonu 		birden üzerlerine çökecektir. Elçi Pavlus bu son dönemde 		yeryüzünde yaşayacak insanları son derece isabetli bir şekilde 		tarif eder: “Şunu bil ki, son günlerde çetin anlar 		olacaktır. İnsanlar kendilerini seven, para düşkünü, övüngen, 		kibirli, küfürbaz, anne baba sözü dinlemez, nankör, 		kutsallıktan ve sevgiden yoksun, uzlaşmaz, iftiracı, özünü 		denetleyemeyen, azgın, iyilik düşmanı olacaklar. Hain, aceleci, 		kendini beğenmiş, Tanrı'dan çok eğlenceyi seven, Tanrı 		yolundaymış gibi görünüp bu yolun gücünü inkâr edenler 		olacaklar. Böylelerinden uzak dur” (2Ti 3:1-4).



Müjde tüm uluslara 		ulaşacaktır: Son olarak Mesih şunu belirtir: “Göksel 		egemenliğin bu Müjdesi bütün uluslara tanıklık olmak üzere 		dünyanın her yerinde duyurulacak. İşte o zaman son gelecektir” 		(Mat 24:14). Nihayet olumlu bir belirti! Son günlerin büyük 		kargaşası ve kaosu içinde Rab ve çocukları da elbette ki boş 		durmayacaklar. Son yüzyılda özellikle müjdenin hemen hemen her 		ulusa ulaştığını görebiliyoruz. 19. yüzyıla kadar 		çoğunlukla Avrupa ve Amerika ile sınırlı kalan Hristiyanlığın 		bugün dünyanın dört bucağına ulaştığını görebiliyoruz. 		Hatta Çin ve Hindistan gibi ülkelerde batıdaki ülkelerden çok 		daha fazla imanlı söz konusudur. Ayrıca en çok müjdeci 		gönderen ülkeler arasında Güney Kore, Hindistan ve Güney 		Afrika gibi ülkeler yer almaktadır.26 		Yine de müjdeyi hiç duymamış onlarcası var. Fakat Kutsal 		Kitap, son günlerin büyük sıkıntılarına rağmen Rab’bin 		özellikle Yahudiler aracılığıyla müjdeyi henüz duymamış 		insanlara ulaşacağını bildirir. Vahiy 7’de mühürlenmiş 		144,000 Yahudi müjdeciden söz eder. Bunlar çok zulüm 		görmelerine rağmen müjdeyi tüm uluslara taşımayı 		başaracaklar olanlardır. Bir açıdan Pentikost Günü’nde ilk 		Yahudi elçilerin başlattığı işi onlar bitirecekler. Böylece 		yeryüzünden büyük bir hasat toplanacak (bkz. Va 7:9; 14:15-16).





	İşte, Mesih’in 	son günlerle ilgili söyledikleri şimdiden büyük ölçüde 	gerçekleşmeye başladı bile. Özellikle bu son yıllarda bu doğum 	sancılarının sıklaştığını ve ağırlaştığını adeta 	hissedebiliyoruz. Bu son demek değil, ama son yakındır; çünkü 	son esas Mesih’in dünyaya döndüğü gün olacaktır. O zamana 	kadar daha çok savaş, kıtlık, deprem ve zulüm görmeyi 	bekleyebiliriz. Ancak Mesih’in belirttiği gibi, “sonuna 	kadar dayanan kurtulacaktır” (Mat 24:13).





	İMANLININ TUTUMU

	Son olarak, tüm bunları gören 	Mesih imanlıları olarak tutumumuz ne olmalı konusuna değinelim. 	Unutmayalım ki Kutsal Kitap geleceği anlatırken bizi 	bilgilendirmenin yanı sıra, bizi aynı zamanda pratik birçok 	konuda hazırlamaya çalışır. Ne yazık ki bu bölümleri okuyan 	birçok imanlı, biz bu olayları yaşamayacağız çünkü bunlar 	büyük sıkıntı döneminde olacak şeyler, diye düşünerek 	üzerinden geçer. Kilisenin bu dönemi yaşayıp yaşamayacağı 	konusunu daha sonra işleyeceğiz, ancak Mesih’in burada imanlılar 	topluluğunun (Kilisenin) temelini oluşturacak olan elçilerine 	birebir hitap ettiğini unutmamalıyız. O halde, burada 	yazılanların tümünü yaşasak da yaşamasak da, en azından 	sonun yaklaştığını anlayacak kadar önemli bir kısmını 	göreceğimiz kesindir.

	Son günleri 	anlatan bu bölümlerin başında Mesih “Sakın kimse sizi 	saptırmasın” diyerek bizi sıkı sıkıya uyarıyor (Mat 	24:4). Bölümün devamında imanlıları özellikle saptırmaya 	çalışan sahte peygamberden ve öğretmenlerden bahseder. 	Dolayısıyla bu tür sahtekârların daha çok çoğalacağını 	bekleyebiliriz. Aynı zamanda Şeytan’ın karşımıza direkt 	kendi yüzünü göstererek ortaya çıkmayacağını hatırlamakta 	fayda var. Kutsal Kitap’ta Şeytan’ın kendisine ışık meleği 	süsü verdiğini okuyoruz (2Ko 11:14). Hatta bu bölümde Şeytan’ın 	gücüyle hareket eden sahte mesihlerin belirli bazı mucizeleri 	yapacakları da yazılıdır (Mat 24:24). O yüzden karşımıza 	çıkan kim olursa olsun, ne harikalar yaparsa yapsın, eğer 	Tanrı’nın sözüne aykırı bir öğreti ileri sürüyorsa 	sahtekâr olduğundan emin olabiliriz.

	Elçi Yuhanna 	mektuplarında özellikle Mesih Karşıtı ruhunu temsil eden bu tür 	sahtekârları ayırt etmemiz için çok önemli bazı bilgiler 	aktarır (bkz. 1Yu 2:18-23; 4:1-3). Orada özellikle Mesih’in 	Baba’dan gelip tam anlamıyla Tanrı ve insan olduğunu inkar 	edenlerin sahtekâr olduklarını belirtir. Mesih’ten bu yana pek 	çok dinin ve tarikatın aynı bu şekilde İsa Mesih’in ilahi 	sıfatını yalanladığına şahidiz.27 	İşte, bu şekilde tüm bunların gerçek Tanrı’nın Ruhu’ndan 	değil, Mesih Karşıtı’nın ruhundan esinlendiğine emin 	olabiliyoruz.

	Bu bölümlerde 	Rab, “Sakın korkmayın!” veya “Telaşlanmayın!” 	gibi sözlerle öğrencilerini cesaretlendirir (Mat 24:6; Luk 	21:9). Neden? Çünkü bunların hepsinin olması gerek. Rab 	gelecekte olacak her şeyi bildirdiğine göre, her şey O’nun 	kontrolünde demektir. Bu yüzden endişelenmemize hiç gerek 	yoktur. Tersine, “bütün bunların gerçekleştiğini 	gördüğünüzde bilin ki, İnsanoğlu yakındır, kapıdadır” 	(Mat 24:33) veya Luka’nın dediği gibi, “Bu olaylar 	gerçekleşmeye başlayınca doğrulun ve başlarınızı kaldırın. 	Çünkü kurtuluşunuz yakın demektir” (Luk 21:28). Korkmak 	yerine tüm bu olayların yerine geldiklerini gördüğümüzde daha 	da heyecanlanmalıyız, çünkü Rabbimiz’in bu felaketlerle 	ilgili sözleri gerçekleşiyorsa, ikinci gelişiyle ilgili sözleri 	de hemen ardından yerine gelecek demektir.

	Bu felaketlerin 	karşısında, bazıları “yapacak bir şey yok” diyerek 	ümitsizliğe veya karamsarlığa da düşebilir. Elbette ki burada 	yazılan her şey tek tek yerine gelecektir ama aralarında Mesih’in 	öğrencilerine olumlu yönden verdiği talimatlar da dikkatimizi 	çekmeli; çünkü Mesih, esas son günlerde yaşayacak olan bizlere 	seslenmektedir ve son günlerde yapacak çok şeyler olduğunu da 	fark ediyoruz.

	En basit olarak, 	son günlerde yaşanacak zulüm döneminde imanlılar inzivaya 	çekilmek yerine daha büyük bir gayretle müjdeyi 	paylaşmalıdırlar. Mesih’in bu sözlerine dikkat edin: “Bu 	size tanıklık etme fırsatı olacak. Buna göre kendinizi nasıl 	savunacağınızı önceden düşünmemekte kararlı olun. Çünkü 	ben size öyle bir konuşma yeteneği, öyle bir bilgelik vereceğim 	ki, size karşı çıkanların hiçbiri buna karşı direnemeyecek, 	bir şey diyemeyecek (Luk 21:13-15). Anlaşılan şu ki sonun 	kaos dolu günlerinde bile Mesih’e çok iman eden olacaktır.

	Ayrıca Mesih 	imanlıları son ana kadar çalışkan ve sadık olmaya çağırır. 	Mesih bunu özellikle anlattığı birkaç benzetmeyle vurgular 	(bkz. Mat 24:45-25:30). Birinde efendisini bekleyen ve diğer 	kölelere sadakatle hizmet eden bir kâhya; diğer benzetmede, 	damadı bekleyen geline eşlik eden on kız söz konusu. Beşi 	yanlarına fazladan yağ almış halde hazırlıklıydı, diğer 	beşi ise hiç hazırlıklı değildi. Son bir benzetme de 	kölelerine belirli bir mal varlığı emanet eden efendi söz 	konusu. Yanlarına dönünce her biriyle ayrı ayrı hesaplaşıyor. 	Çalışkan olanları ödüllendiriyor ama tembel olanı feci bir 	şekilde cezalandırıyor. Tüm bunlarda Mesih, imanlıları 	özellikle son ana kadar ayık ve uyanık olmaya ve sadakatle 	hizmeti sürdürmeye teşvik eder (bkz. Luk 12:35-40).

	Luka’da 	özellikle bizi bu son sözlerle uyarmaya çalışır: “Kendinize 	dikkat edin! Yürekleriniz sefahat, sarhoşluk ve bu yaşamın 	kaygılarıyla ağırlaşmasın. O gün, üzerinize bir tuzak gibi 	aniden inmesin. Çünkü o gün bütün yeryüzünde yaşayan 	herkesin üzerine gelecektir. Her an uyanık kalın, gerçekleşmek 	üzere olan bütün bu olaylardan kurtulabilmek ve İnsanoğlu'nun 	önünde durabilmek için dua edin” (Luk 21:34-36). Evet, 	Mesih geldiğinde yüzümüz kızarmadan önünde durabilecek miyiz 	ya da daha önce Mesih’in sorduğu gibi, “İnsanoğlu geldiği 	zaman acaba yeryüzünde iman bulacak mı?” (Luk 18:8). Dua 	edelim ki hiç olmasa bizde iman bulsun.





6. 	Geleceğin Takvimi


	Herkes geleceği bilmek ister. 	Özellikle, son günler tam olarak hangi tarihte başlayacak sorusu 	nice insanları büyülemiş ve meşgul etmiştir. Ancak İsa Mesih 	Baba Tanrı’dan başka kimsenin bunu bilemeyeceğini çok net bir 	şekilde belirtmiştir (Mat 24:36). Ne yazık ki İsa’nın sıkı 	uyarılarına rağmen insanlar ve bazı imanlılar bile bu konuyu 	kurcalamaya devam ediyor. Bizler ancak verilen belirtileri izler ve 	yüreğimizi hazır tutarak sonuna kadar hizmetimizde sadık kalırız 	ama zamanı tam olarak bilmek bize nasip olmamıştır.

	Dünyanın sonu 	ile ilgili net bir tarih bilinmesi mümkün değilse de, nasıl bir 	süreç izleyeceği Kutsal Kitap’ta adım adım yazılıdır. Daha 	önce belirttiğimiz gibi geleceği anlamak için öncellikle 	Yahudilerin gözleriyle bakmamız ve onların tarihine dikkat 	etmemiz son derece önemlidir. Daniel kitabının dokuzuncu bölümde 	belki de peygamberlik konusunda en şaşırtıcı örneğe 	rastlarız. Bu bölümde geçen peygamberlik sözü o kadar isabetli 	ve olağanüstü bir tasarı gösterir ki insanı hayrete düşürür. 	Kısacası Rab, Daniel’in halkı olan Yahudilerin geleceğiyle 	ilgili son derece net ve ayrıntılı bir takvim çıkartır.





	DANİEL 9

	Bölümün başında Daniel’in 	Kutsal Kitap’ı okuduğunu görüyoruz. O sırada Yahuda halkı 	Babil’de sürgündü. Tarih yaklaşık MÖ 539-538’dir. 	Yeremya’nın peygamberlik sözlerini okurken Daniel saptanan 70 	yıllık sürgün süresinin dolmak üzere olduğunu fark eder (bkz. 	Yer 29). Böylece Rab’bin önünde diz çöküp halkının 	günahlarını itiraf etmeye ve Rab’be yakarmaya başlar. Bölümün 	sonuna doğru Cebrail onun yanına gelip Rab’bin cevabını 	verdiğini görürüz. Özellikle Daniel’e “anlayış vermek” 	için geldiğini söyler (Dan 9:22). Göreceğimiz gibi, bu anlayış 	sadece sürgünün bitimiyle ilgili değil, Tanrı’nın İsrail 	için gelecekte tasarladığı planın önemli ana hatlarını 	tespit etmeye yöneliktir.

	 		Daniel 9:24: "Başkaldırıyı 		ortadan kaldırmak, günaha son vermek, suçu bağışlatmak, 		sonsuza dek kalıcı doğruluğu sağlamak, görüm ve 		peygamberliği mühürlemek, En Kutsal'ı meshetmek için senin 		halkına ve kutsal kentine yetmiş hafta kadar zaman saptanmıştır.”





	Bu ayette Rab, 	İsrail halkı ve özellikle Yeruşalim için 70 haftalık bir süreç 	saptadığını belirtir. Şimdi şunu anlamalıyız ki burada hafta 	diye geçen kelime, bildiğimiz yedi günlük süreci değil, genel 	olarak herhangi bir yedilik anlamındadır. Örneğin, bizler de 	aynı şekilde düzine dediğimizde bu 12 elma, 12 araba veya 12 gün 	de olabilir. İbranicedeki hafta kelimesi de yediden oluşan 	herhangi bir şey anlamında kullanılır. Burada muhtemelen yıl 	demektir, çünkü bölümün başından beri 70 yıl söz konusudur 	(bkz. Dan 9:1-2). Burada ise Rab, İsrail ile olan planının 70 X 7 	hafta (yıl) süreceğini belirtir, böylece toplam 490 yıl söz 	konusudur. Bu sürecin sonucunda Rab’bin İsrail için tasarladığı 	amaçları yerine gelmiş olacaktır. Tanrı bu amaçlarını şöyle 	sıralar:

	 		Başkaldırıyı ortadan 		kaldırmak



Günaha son vermek



Suçu bağışlatmak



Sonsuza dek kalıcı doğruluğu 		sağlamak



Görüm ve peygamberliği 		mühürlemek



En Kutsal'ı meshetmek





	Yukarıda sıralanan amaçlar 	Mesih’in ilk gelişinde kısmen gerçekleştiyse de, ancak Mesih 	dönüp yeryüzündeki krallığına kavuştuğunda tam tamına 	yerine gelecektir. Özellikle bunları İsrail için yazdığını 	unutmamalıyız. Bugün İsrail toplumu hala Mesih’e başkaldırmış 	durumdadır. Ancak ikinci gelişinde Yahudiler İsa’yı Mesih 	olarak kabul edecekler (bkz. Zek 12:10; Rom 11:25-26). Bu halde, 	burada verilen takvimin Mesih’in ikinci gelişinde sonuçlanacağını 	anlayabiliriz.

	Devamındaki 	ayetlerde bu 70 haftalık sürecin üç ayrı döneme bölündüğünü 	görüyoruz: 7 hafta + 62 hafta + 1 hafta. Yıl olarak bu demek: 49 	yıl + 434 yıl + 7 yıl, toplam 490 yıl.

	7 HAFTA 	 	62 	HAFTA						1 HAFTA



	Peki, İsrail 	halkına saptanan bu sürecin başlangıç ve bitiş noktası ne 	olacak? Yani hangi dönemden bahsediyoruz? Cebrail bunu da açıklar:

	 		Daniel 9:25a: "Şunu 		bil ve anla: Yeruşalim'i yeniden kurmak için buyruğun 		verilmesinden, meshedilmiş olan önderin gelişine dek yedi hafta 		geçecek.”





	Saptanan 70 haftanın ilk yedi 	haftası, yani 49 yılı söz konusu burada. Bu sürecin başlangıç 	noktası gayet açıktır: Yeruşalim’i yeniden kurmak için 	verilen bir buyruk. Birçok yorumcu, buradaki sözü, Nehemya’nın 	MÖ 444 yılında Yeruşalim’i yeniden inşa etmek için aldığı 	buyruğa bağlıyor (bkz. Neh 1). Bu çok cazip bir seçimdir, ancak 	49 yılın sonucunda olması gereken olaya bakıldığında yerine 	oturmadığını görüyoruz. Çünkü metin meshedilmiş bir 	önder veya prensin gelmesi gerektiğini belirtiyor. MÖ 444’ten 	49 yıl sayarsak 395 yılına geliyoruz ama o tarihte meshedilmiş 	bir kimsenin dünya sahnesine çıktığı yoktur. Bu sorunu çözmek 	için birçok yorumcu ilk 7 haftayı bir sonraki 62 haftayla 	birleştirir ve MÖ 444’ten toplam 483 yıl sayarak Mesih’in 	çarmıha gerildiği döneme denk getirmeye çalışırlar. Bu da 	çok güzel bir sonuç verir, yalnız metne haksızlık ettiğini 	kabul etmek zorundayız. Çünkü metin özellikle şunu belirtir ki 	ilk 7 haftanın ardında meshedilmiş bir prens çıkacak ve bir 	sonraki 62 hafta ancak ondan sonra devam edecektir. Yani ilk 7 hafta 	ile sonraki 62 hafta arasında mutlak bir boşluk söz konusudur. O 	zaman ilk 7 haftalık süreci hangi tarihle bağlantılamamız 	gerek?

	Öncellikle 	meshedilmiş tanımının sadece Mesih için kullanılmadığını 	burada not etmeliyiz. Eski Antlaşma’da peygamberler, krallar ve 	kâhinler meshedilirdi (bkz. Çık 28:31; 1Sa15:1; 1Kr 19:15). 	Birini kutsal yağ ile meshetmek, kutsal bir göreve atamak demekti. 	Böylece meshedilen kimseler Rab’bin işini yapmak üzere 	kutsanırdı. Ancak ilginçtir ki İsrail toplumunda meshedilmiş 	kimselerin dışında birkaç örneğe daha rastlıyoruz: Örneğin, 	Şeytan’ın günaha düşmeden önceki hali meshedilmiş 	Keruv olarak tanımlanıyor (Hez 28:14). Bizim buradaki konumuzla 	ilgili olarak, Pers İmparatorluğu’nun ilk hükümdarı olan Kral 	Koreş’in de meshedilmiş unvanı aldığını belirtelim: 	“RAB meshettiği kişiye, sağ elinden tuttuğu Koreş'e 	sesleniyor” (Yşa 45:1). Neden? Çünkü o özellikle Babil’i 	cezalandırmak üzere Tanrı’nın aracı olacaktı. Aynı zamanda 	Yahudilerin topraklarına dönüp Yeruşalim’i ve tapınağı 	yeniden kurmaları için ferman çıkaran kral olacaktı (bkz. Yşa 	44:27-28; 45:13).

	 Daniel de, 	peygamber Yeşaya’nın kendisinden yaklaşık yüz yıl önce 	yazmış olduğu bu sözlerden mutlaka haberdardı. Yeruşalim’i 	yeniden kurmak için buyruk veren meshedilmiş bir önder söz 	konusu olunca, büyük ihtimalle ilk aklına gelen Kral Koreş 	olmuştu. Aynı zamanda bu 9. bölümün ilk ayetine bakacak 	olursak, Daniel’in tüm bunları Medli Ahaşveroş oğlu Darius’un 	ilk Kildan (Babil) kralı olduğu yıl yaşadığını öğreniyoruz. 	Babil kenti MÖ 539 yılında Med Pers orduları tarafından 	fethedildi. Tarihten Babil İmparatorluğu’nu deviren kişi Kral 	Koreş’in olduğunu biliyoruz, öyleyse burada sözü edilen 	Darius kimdi? Kral Koreş Med Pers İmparatorluğu’nun 	başıydı ama kendisi Babil’de kalmadı, çünkü Perslerin 	başkenti Persepolis’ti. O yüzden eski Babil İmparatorluğu’nun 	hükümdarlığını vekaleten burada söz edilen Darius’a teslim 	ediyor. O dönemle ilgili tarihsel çalışmalara baktığımızda, 	onun muhtemelen II. Kuaxares olduğunu öğreniyoruz; ancak Darius 	ismini unvan olarak benimsedi. Aynı zamanda bu şahsın Koreş’in 	amcası ve kayınbabası olduğu düşünülüyor. Böylece Koreş 	imparator iken Darius, yani II. Kuaxares, Babil kralıydı. Daniel 	6:28’de her iki kralın ismi geçiyor, çünkü ikisinin 	hükümranlığı eşzamanlıydı.28 	Anlaşılan şu ki Daniel 9. bölümdeki olaylar MÖ 539 yılında 	gerçekleşmişti.

	İlginç bir 	nokta daha var; 6. bölümde geçen aslan çukuru olaylarının, 9. 	bölümde Daniel’in Yahudi halkının salıverilmesi için dua 	etmesinin ardından gerçekleştiği muhtemeldir. Daniel’in o 	kadar büyük bir alçakgönüllülükle halkının günahlarını 	üstlenip Rab’be yakarması üzerine, 6. bölümde Tanrı’ya 	olan sadakati yüzünden aslan çukuruna atıldığını görüyoruz. 	Duasına karşılık Tanrı O’na ilginç bir cevap vermişti; 	Rab’bin bunda çok derin bir hikmeti vardı. Ertesi gün aslan 	ininden sağ salim çıkan Daniel’in olağanüstü imanı 	sayesinde Kral Darius, Daniel’in Tanrısı’nı, yani İsrail’in 	Tanrısı’nı yüceltecekti (bkz. Dan 6:25-27). Bunun ardından 	Kral Koreş’in Yahudileri topraklarına geri gönderme ve 	Yeruşalim’deki tapınağı özellikle onarma fermanın 	çıkardığını okuyoruz (bkz. Ezr 1:1). Üstelik Koreş kendinin 	bunun için özellikle görevlendirildiğini, yani meshedildiğini 	belirtir (Ezr 1:2). Böylece Kral Koreş kendiyle ilgili çok 	önceden yazılan sözleri birebir gerçekleştirir. İşte, Tanrı 	kulu Daniel’in sadakatinin ve sabrının ne kadar etkin olduğunu 	bir daha görebiliyoruz.

	Sonuç olarak, 	ilk 7 haftalık sürecin sonu Kral Koreş’in MÖ 539 yılındaki 	ortaya çıkması ise bu sürecin başlangıcı nedir? Geriye 49 yıl 	sayarsak MÖ 588 yılına geliyoruz. Peki, Daniel 9:25’te 	belirtildiği gibi o tarihte Yeruşalim’i yeniden kurmak için 	bir buyruk verildi mi? Önce şunu soralım: Bu ara Daniel hangi 	kitabı okuyordu? Peygamber Yeremya’nın kitabını, değil mi? 	Sürgünün 70 yıl sürmesi gerektiğini okudu ve heyecanlandı, 	çünkü kendisi MÖ 605 yılında yaklaşık 66-67 yıl önce 	sürgüne gitmişti, yani ceza süresi dolmak üzereydi. Yeşaya’nın 	ismiyle bahsettiği Kralı Koreş de ortaya çıkmıştı ama kaldı 	ki Yahudilerin sürgüne sebep olan günahlarından tövbe etmeleri 	gerekliydi. O yüzden Daniel uzun uzun halkı yerine tövbe edip 	Rab’bin lütfuna sığındı.

	Şimdi ilk 7 	haftalık 49 yıllık sürecin başlangıç noktası MÖ 588 yılı 	civarında olması gerekiyorsa bağlantı nedir? O tarihte 	Yeruşalim’i yeniden kurmak ile ilgili bir buyruk var mı? 	Daniel’in okumakta olduğu Yeremya kitabına dönecek olursak onun 	yaklaşık MÖ 588-587 yılında Yeruşalim’in yeniden 	kurulacağına ilişkin Rab’bin buyruğunu kaydettiğini 	okuyoruz:

	 		Yeremya 30:18: "RAB 		diyor ki, 'Yakup'un çadırlarını eski gönencine kavuşturacağım, 		konutlarına acıyacağım. Yeruşalim höyük üzerinde yeniden 		kurulacak, saray kendi yerinde duracak.”



Yeremya 31:38: "Yeruşalim 		Kenti'nin Hananel Kulesi'nden Köşe Kapısı'na dek benim için 		yeniden kurulacağı günler geliyor" diyor RAB”





	Rab birçok defa Yeruşalim’i 	yeniden kuracağına ilişkin söz verdi ama özellikle Yeremya’nın 	bu sırada Babil’deki sürgünlere yazdığı bir mektupta bunu 	net bir şekilde ifade etti (Yer 29:10). Bu bağlamda özellikle 	Yeremya 32. Bölümde, Rab Yeremya’nın çok ilginç ama sembolik 	bir eylem yapmasını buyuruyor. Bölümün başında yılı 	özellikle belirtiyor: “Kral Sidkiya’nın onuncu yılında, 	Nebukadnessar’ın on sekizinci yılında” yani MÖ 588-587 O 	tarihte Yeruşalim kuşatma altındaydı. Ona rağmen Rab 	Yeremya’nın gidip bir akrabasından bir tarla almasını 	buyuruyor. Tabii kuşatma altında ve kılıçtan geçirilmeyi 	bekleyen bir kentte birinin böyle bir şey yapması son derece 	mantıksızdı. Oysa ki Rab bununla çok önemli bir mesaj vermek 	istiyor: “İsrail’in Tanrısı her Şeye Egemen RAB söz 	veriyor, “bu ülkede yine evler, tarlalar, bağlar satın 	alınacak” diyor” (Yer 32:15). Aynı bölümün devamında 	şunu da ekliyor: “Kızgınlıkla, gazapla, büyük öfkeyle 	onları sürdüğüm ülkelerden hepsini toplayacağım. Onları 	buraya geri getirip güvenlik içinde yaşamalarını sağlayacağım” 	(32:37). Anlaşılan şu ki 70 haftalık en başlangıçtaki buyruk 	herhangi bir kralın fermanı değil, aslında yüce Rab’bin 	kendi sözü ve buyruğuydu.

	Böylece 	Daniel’in dua konusu da cevaplandı. Bu süreç Kral Koreş’in 	ortaya çıkmasıyla sona ereceğine göre ki Daniel bunları 	yazarken Koreş henüz ortaya çıkmıştı, Yahudilerin sürgünden 	dönmesi pek yakındı. Kral Koreş’in daha sonra MÖ 538 yılında 	çıkardığı ferman sonucunda Yahudiler yavaş yavaş toplanıp 	memleketlerine döndüler ve sürgünün 70 yılı böylece 	tamamlanmış oldu. Sonuç olarak, ilk 7 haftalık sürecin MÖ 588 	yılında Rab’bin buyruğuyla başladığı ve MÖ 539 yılında 	Kral Koreş’in ortaya çıkmasıyla sona erdiği kanısındayız. 	Yahudi yorumcular da benzer bir yorum yapmaktadırlar.29

	7 HAFTA

	Başlangıç: 	MÖ 588, Rab’bin buyruğu

49 YIL





	Son: MÖ 539, 	Koreş’in Fermanı

	Şimdi bir sonraki 62 haftalık 	sürecine bakalım:

	 		Daniel 9:25b-26: “Altmış 		iki hafta içinde Yeruşalim yeniden sokaklarla, hendeklerle 		kurulacak. Ancak bu sıkıntılı zamanlarda olacak. Bu altmış 		iki hafta sonunda meshedilmiş olan öldürülecek ve onu 		destekleyen olmayacak. Gelecek önderin halkı, kenti ve kutsal 		yeri yerle bir edecek. Sonu tufanla olacak: Savaş sona dek 		sürecek. Yıkımların da olacağı kararlaştırıldı.”





	Birçok kişi 7 haftalık süreçle 	62 haftalık süreci bir bütün olarak alır, yani birbirinin 	devamı olarak. Oysa ki ilk 7 haftalık süreçle 62 haftalık süreç 	arasında bir boşluk olması beklenilmeli; başka türlü, ayrı 	ayrı verilmeleri pek mantıklı olmazdı. Aynı durum, 62 haftalık 	süreçle son 1 haftalık süreç arasında da söz konusudur, yani 	her bir haftalık süreç bağımsız bir bölümdür.

	Daha önce 	tespit ettiğimiz gibi, buradaki 62 hafta, 434 yıllık bir 	süreçtir. Bunun ne zaman başlayacağı tam olarak belirtilmiyor, 	ancak o süre içinde Yeruşalim’in yeniden inşa edileceği 	belirtiliyor. Konu bir önceki ayette olduğu gibi yine Yeruşalim’in 	kurulması ve yeniden inşa edilmesidir. Peki Yeruşalim ne zaman 	onarıldı? MÖ 539 yılında Kral Koreş Yahudilerin kendi 	ülkelerine dönüp tapınağı onarmaları için ferman çıkardı. 	Ancak Ezra’nın da kitabında vurguladığı gibi pek az Yahudi 	memleketine döndü. Başta yıkılmış sunağı ve tapınağın 	temelini onardılarsa da, kısa sürede kendi evlerinin derdine 	düştüler. Yaklaşık 20 sene sonra Hagay ve Zekeriya gibi 	peygamberlerin önderliğinde tapınağı onarabildiler. Fakat 	Yeruşalim kenti hala harabe halindeydi. Yıllar sonra, MÖ 444 	yılında, Nehemya Yeruşalim kentinin yıkık halini duyunca 	Rab’bin yardımıyla harekete geçti. Ancak Ezra’nın da 	kitabında vurguladığı gibi pek az Yahudi memleketine döndü. 	Başta yıkılmış sunağı ve tapınağın temelini onardılarsa 	da, kısa sürede kendi evlerinin derdine düştüler. Yaklaşık 	yirmi sene sonra Tanrı’nın Hagay ve Zekeriya gibi peygamberlerle 	halkını uyardıktan sonra bu kişilerin önderliğinde tapınağı 	onarabildiler. Fakat Yeruşalim kenti hala harabe halindeydi. Yıllar 	sonra, MÖ 444 yılında, Nehemya Yeruşalim kentinin yıkık halini 	duyunca Rab’bin yardımıyla harekete geçti. Ancak tarih 	kaynaklarından öğrendiğimiz kadarıyla Nehemya’nın Babil’den 	gelmesi, adam ve malzeme toplaması birkaç yıl sürdü ve ancak üç 	dört yıl sonra yaklaşık MÖ 440 yılında Yeruşalim surunun 	onarımına başlayabildi.30 	Başladıktan sonra kısa 52 gün içinde işi tamamladı (Neh 	6:15). Ayetin de belirttiği gibi, Nehemya kitabında bu restorasyon 	sürecinin ne kadar sancılı ve sıkıntılı geçtiğini 	okuyabiliyoruz. Ama Rab’bin Yeruşalim’le ilgili sözü bu 	şekilde yerine geldi.

	Ayet bu sürecin 	başlangıç noktasını çok net bir şekilde belirtmese de, 434 	yıllık sürecin sonunda meshedilmiş olanın öldürüleceğini 	yazar. Çoğu yorumcu burada İsa Mesih’in kastedildiği konusunda 	hemfikirdir.31 	Ancak dikkat etmemiz gereken bir nokta var. Mesih’in ölümü 62 	haftalık sürecin sonu değil, ardından olacak bir olay 	olarak tarif ediliyor. Türkçe çevirisinde “altmış iki 	hafta sonunda” diye yazar, İbranice metinde ‘altmış iki 	hafta sonrasında’ veya ‘ardından’ diye belirtilir. Bu önemli 	bir ayrıntıdır, çünkü Mesih’in ölümü bu altmış iki 	haftanın bitiş noktası değil, sadece ardından gerçekleşmesi 	gereken bir olaydır.

	Mesih’in doğum 	ve dolayısıyla ölüm tarihi, tartışılan ve çoğu zaman yanlış 	anlaşılan bir konudur. Mesih’in 30 yaşındayken hizmete 	başladığını ve yaklaşık üç yıl hizmet ettiğini biliyoruz 	(Luk 3:23). Doğumuna gelince, birçok insan milatla aynı tarihe 	denk geldiğini düşünür. Oysa ki altıncı yüzyılda milat 	tarihini Mesih’in doğumuna endekslemeye çalışan keşiş 	Dionysius Exiguus tüm tarihi olaylara vakıf değildi, o yüzden 	tarihi yanlış belirledi. Bunu nasıl biliyoruz? Birçok tarih 	kaynağına göre, Mesih’in doğumunda Yahudiye’de egemenlik 	süren Büyük Hirodes’in MÖ 4 yılı civarında ölmüştür.32 	Mesih de o tarihten önce doğmuş olmalıdır. Ayrıca Büyük 	Hirodes’in yıldızbilimcilerden edindiği bilgiler doğrultusunda 	iki yaşından küçük tüm çocukları öldürmek istemesi olayını 	da hesaba katarsak, Mesih’in en geç yaklaşık MÖ 6 yılı 	civarında doğmuş olması gerekir. Böylece Mesih’in ölüm 	tarihi, yaklaşık MS 29-30 yılı civarındadır diyebiliriz.33

	Mesih’in ne 	zaman doğduğunu ve öldüğünü az çok biliyoruz. Öyleyse, 	saptanan 434 yıllık süreç ne zaman başlıyor ve ne zaman 	bitiyor? Mesih’in ölümünden (MS 29 diyelim) geri sayarsak, MÖ 	406 gibi bir başlangıç tarihi çıkıyor. Bu tarih Yeruşalim’in 	onarımından çok ileri bir tarihtir. Mesih’in doğumundan MÖ 	6’dan geriye sayarsak, tam MÖ 440 yılına varıyoruz. Böylece, 	62 haftalık sürecin başlangıcını Yeruşalim’in onarıldığı 	tarih olan MÖ 440, sonunu da Mesih’in doğumu olan MÖ 6 olarak 	tespit edebiliriz.

	7 HAFTA	 	62 	HAFTA

	Başlangıç: MÖ 588	Başlangıç: 	MÖ 440 	 Rab’bin 	Buyruğu	Yeruşalim’in Onarımı

434 YIL

	 	 		49 YIL





	Son: MÖ 539		Son: MÖ 6 	 		 	Koreş’in Fermanı	Mesih’in Doğumu

	Ayetin devamında, 	özellikle 62 haftalık süreçten sonra gelişen bir takım olaylar 	daha tarif edilir. Bunların ilki ve en önemlisi, vaat edilen 	Mesih’in hiç kimseden destek almadan öldürülmesidir. Bu ayet 	Mesih’in ölümünü yaklaşık 550 yıl öncesinden çok net bir 	şekilde tarif eder. İlginçtir ki orijinal İbranice metinde 	“Mesih kesilecek ve hiçbir şeye sahip olamayacak” gibi 	bir ifade geçiyor. Kesilecek sözü, eskiden beri, yapılan 	antlaşmalar için kullanılan bir sözdü. Bir antlaşma yaparken, 	İbrahim’in Yaratılış 15’te yaptığı gibi, hayvanlar 	paramparça edilir ve antlaşmanın her iki muhatabı bunların 	ortasından yürürdü. Burada ise paramparça edilen Mesih’in 	kendisidir ve antlaşmayı mühürleyen de kendi kutsal kanıdır. 	Bu söz, Mesih’in insanlık uğruna kurban oluşunu çok açık 	bir şekilde işaret eder. Ayrıca “hiçbir şeye sahip 	olamayacak” sözü, kurmaya geldiği egemenliği kuramadan 	öldüğünü belirtiyor. Mesih kral olmak üzere meshedildi, ancak 	Yahudilerin itaatsizliği yüzünden vaat edilen krallık, özellikle 	fiziki ve siyasi yönüyle, ertelendi.

	Sonra ise gelecek 	önder diye tabir edilen bir kimsenin mensup olduğu halkın 	Yeruşalim’e karşı savaşacağı belirtiliyor. Sadece kenti 	değil, özellikle kutsal yeri, yani tapınağı yerle bir edeceğini 	yazıyor. Tarihte bununla örtüşen herhangi bir olay var mı? 	Evet, hatta Mesih’in kendisi bu olayı Matta 24’te ayrıntılı 	olarak tarif etti. MS 70 yılında Yahudilerin büyük bir isyanının 	ardından Roma generali Titus’un komutasında olan ordular 	Yeruşalim’i ele geçirdi. Ancak Daniel’de geçen sözlere 	dikkat edersek, özellikle gelecek olan önderin halkının 	bundan sorumlu olduğunu belirtir. Birçok yorumcu, bir Roma 	ordusunun burada söz konusu olduğunu hemen var sayabilir, çünkü 	Titus bir Roma komutanıydı. Fakat tarihe baktığımızda ilginç 	bir şey öğreniyoruz; o tarihte Roma lejyonlarının çoğu 	İtalyan askerlerden değil, büyük çoğunlukla yerli halktan 	oluşuyordu. Aynı şekilde Yeruşalim’e karşı savaş söz 	konusu olunca, İsrail’in çevresinde bulunan Arapların özellikle 	Titus’un ordusuna katıldığını okuyoruz. 34 	Ayrıca Yeruşalim’i fethettikten sonra Titus’un tapınağı 	yıkmak gibi bir niyeti yoktu, çünkü içindeki altını Roma’ya 	götürme düşüncesindeydi. Ancak kendisiyle beraber gelen Araplar 	ve diğer yerli askerler Yahudilerden öyle nefret ediyorlardı ki 	Titus’un net ve açık komutasına karşı gelerek tapınağı 	ateşe verdiler ve içindeki Yahudileri canice katletmeye 	başladılar. Böylece kenti ve özellikle kutsal yeri resmen 	ayaklar altında çiğnediler.



	Şekil 	3 – Roma generali Titus'un kemerinden bir görüntü

	Ayetin son 	ayrıntılarına da dikkat etmek gerek. Titus ve orduları 	Yeruşalim’i ve tapınağı yerle bir ettikten sonra durmadılar. 	Bazı Yahudiler Lut Gölü’nün güneyinde bulunan Masada adında 	tepeli bir kaleye sığındılar. Titus ve ordusu orayı da kuşattı 	ve uzunca savaştı. En sonunda Masada’daki Yahudiler 	düşmanlarının ellerine düşmemek için topluca intihar etmeyi 	tercih ettiler. O gün bugündür Yahudiler dünyanın her yerinde 	avlanmaya devam ediyor. Karanlık Çağ’da Engizisyon olsun, 2. 	Dünya Savaşı’nda Hitler olsun Stalin olsun, Yahudiler için 	kararlaştırılan yıkım zinciri bir türlü sona ermedi. Ancak 	son bir haftanın sonunda esenliğe kavuşacaklar.





	7 HAFTA	 	62 	HAFTA

Tapınağın Yıkılışı 		(70)



	Başlangıç: MÖ 588	Başlangıç: 	MÖ 440 	 Rab’bin 	Buyruğu	Yeruşalim’in Onarımı

434 YIL

	 	 		49 YIL





Mesih’in Ölümü 		(29)





	Son: MÖ 539		Son: MÖ 6 	 		 	Koreş’in Fermanı	Mesih’in Doğumu





	 		Daniel 9:27: “Gelecek 		önder birçoklarıyla bir haftalık sağlam bir antlaşma yapacak. 		Haftanın yarısı geçince, kurbanı da sunuyu da kaldıracak. 		Kararlaştırılan yıkım başına gelinceye dek yok edici önder 		tapınağın üst bölümüne yıkıcı iğrenç şeyler 		yerleştirecek."





	Şimdi son bir şahsiyetle 	karşılaşıyoruz. Aslında gelecek önder sözü bir önceki 	ayete gönderme yaparak tercüme edilmiştir, orijinal metinde 	sadece O diye geçer. Peki kim oluyor bu kişi? Bir önceki 	ayette, MS 70 yılında Yeruşalim’i yok edecek halk söz 	konusuydu demiştik. 25. ayette İbranicede özellikle “gelecek 	olan önderin halkı” diye geçmesi ilgi çekicidir. 	Yeruşalim’i o dönem yıkıma uğratan orduların Romalılardan 	çok çoğunlukla Orta Doğu kökenli halklardan olduğunu tespit 	ettik. Dolayısıyla burada söz konusu olan önder yine bir Orta 	Doğu önderi olmalı. İsrail’in son düşmanı ve dünyanın son 	büyük önderi olan Mesih Karşıtı söz konusudur burada.

	Gelecek önderin yapacağı ilk ve 	en önemli şeylerden bir tanesi “birçoklarıyla bir 	haftalığına sağlam bir antlaşma kurmak” olacaktır. Bunda 	yetmişten kalan son haftanın nasıl başlayacağını 	görebiliyoruz. Son hafta veya yedi yıl, Mesih Karşıtı’nın 	öne çıkıp hüküm sürdüğü dönemdir. Özellikle haftanın 	başında bir antlaşma yaptığı vurgulanıyor. Birçok yazar 	Mesih Karşıtı’nın Yahudilerle yedi yıllık bir barış 	antlaşması imzalayacağını düşünüyor. Oysa ki ayet 	“birçoklarıyla” diyerek, sadece azınlıkta olan 	Yahudilerle değil, çoğunlukta olan öteki uluslarla antlaşma 	yapacağını ima ediyor. Belki de Mesih Karşıtı’nın kuracağı 	koalisyonla İsrail arasında bir antlaşma söz konusu olabilir. 	Antlaşmanın içeriği ne olacak? Bugün birinin çıkıp 	İsrail’le, kendisine nefret kusan çevresindeki uluslar arasında, 	bir barış antlaşması sağladığını düşünün; kesin Nobel 	Ödülü alır! İşte Mesih Karşıtı da muhtemelen buna benzer 	bir başarıya imza atacaktır. Böylece her şey başta “esenlik 	ve güvenlik içinde” gidecektir (1Se 5:2). Ancak ayetin 	devamında kurban ve sunuların kaldırıldığını görüyoruz, 	bundan antlaşmanın bozulacağını anlıyoruz. Çünkü Mesih 	Karşıtı’nın amacı aslen Yahudileri rencide etmek ve İsrail’i 	yok etmek olacaktır. Demek ki bu sahte bir esenlik antlaşması 	olacaktır.

		Yedi yılın ortasına gelince, 	yani üç buçuk yıl geçtikten sonra, Mesih Karşıtı 	Yeruşalim’deki tapınağın kutsal sunularına yasak koyacaktır. 	Bu demek oluyor ki bu son dönemde Yeruşalim’de Yahudilerin 	tapınağı yeniden kurması beklenilmelidir. İlginçtir ki daha 	şimdiden onun hazırlığını yapan Yahudiler sabırsızlıkla 	fırsat kolluyorlar. Mesih Karşıtı kurbanları kaldırmakla 	yetinmeyip kendisi orada iğrenç bir şeyler yapacaktır. Bunun ne 	olacağıyla ilgili ayette sadece “yıkıcı iğrenç” bir 	şeyleri tapınağın üst bölümüne yerleştireceği belirtilir. 	Elçi Pavlus daha sonra Mesih Karşıtı’nın Tanrı’nın 	tapınağına girip kendini tanrı ilan edeceğini yazar (2Se 2:4). 	Belki de en açıklayıcı olay, Daniel 8 ve 11. bölümlerde geçen 	Antiokus Epifanes’in gösterdiği emsaldir. Mesih Karşıtı’nın 	bir benzeri olan Antiokus, sunuyu yasakladıktan sonra Tapınağın 	avlusuna Zeus’un bir heykelini dikti ve sonra sunak üzerinde bir 	domuz kurban etti. Muhtemelen Mesih Karşıtı’nın yapacağı 	bundan az olmayacaktır. Amacı Tanrı halkının en kutsal 	değerlerini ayaklar altına alıp çiğnemek olacaktır. Bununla 	birlikte Mesih’in de belirttiği gibi, İsrail halkı için büyük 	zulüm dönemi başlayacak (Mat 24:15-22). Ancak her şey Mesih 	Karşıtı’nın beklediği gibi gitmeyecek, çünkü bunun 	ardından kendisi için kararlaştırılan yıkım gerçekleşecek.

		Sonuç olarak, bu bölümden 	İsrail toplumunun başına gelecek olan son sıkıntı döneminin 	tam yedi yıl süreceği ve özellikle Mesih Karşıtı’nın bir 	takım uluslarla Yahudileri yok etmek için yaptığı antlaşmayla 	başlayacağı anlaşılıyor. Bu dönemin son üç buçuk yılı, 	yani “yıkıcı iğrenç şeyin dikilmesi” olayıyla 	başlayan son bölüm Yahudiler için esas en zor dönem olacak; o 	yüzden birçok yerde bunun gün sayısı dahi belirtilmektedir 	(bkz. Va 11:2; 13:5).





	YETMİŞ HAFTA 	PEYGAMBERLİĞİ:

	7 HAFTA	 	62 	HAFTA	 		1 	HAFTA

Tapınağın Yıkılışı 		(70)



	Başlangıç: MÖ 588	Başlangıç: 	MÖ 440					Başlangıç: ? 	 Rab’bin Buyruğu	Yeruşalim’in Onarımı					M. Karşıtı 	Antlaşması

7 YIL

	 	 		434 YIL

	 	 		49 YIL





Mesih’in Ölümü 		(29)





	Son: MÖ 539		Son: MÖ 6			 				Son: ?	 Koreş’in Fermanı	Mesih’in 	Doğumu					M. Karşıtı’nın Yıkımı

	Rab’bin çok 	önceden İsrail için belirlediği bu takvime baktığımızda, 	yetmiş haftanın tek bir haftasının kaldığı anlaşılıyor. 	Şimdiye kadar Tanrı’nın belirttiği her şey takvime göre 	inanılmaz isabetle birebir gerçekleşti. Son yedi yılı kaldı. 	Onun da bir öncekiler gibi harfi harfine gerçekleşeceği 	kesindir.35





	 		Geleceğin 		Ana Hatları





	Kutsal Kitap’ın sunduğu gelecek 	manzarasını bir yapboza benzetebiliriz. Daniel bir kısmını 	anlatır, Zekeriya bir şeyler daha katar, Pavlus bazı 	ayrıntılarına girer ve Yuhanna birçoğunu toparlar. Yapbozun tüm 	parçaları bir tek yerde değil. Onun için Kutsal Kitap’ın 	tümünü bilmeden gelecekle ilgili parçaları birleştirebilmek 	mümkün değil. O yüzdendir ki Yuhanna, “Bunu anlamak için 	bilgelik gerek” der (Va 17:9). Böylece Kutsal Kitap’ın 	tümüyle haşır neşir olmak şarttır. Bundan sonraki kısımda 	artık ayrıntılara gireceğiz; yalnız göreceğiniz gibi, Rab’bin 	sözü birçok yerinden alıntılar yapacağız.

	Aranızda yapboz 	yapanlar, başlarken öncellikle kenardaki parçalarla başlamak 	gerektiğini bilirler. Yapbozun çerçevesini bitirdikten sonra iç 	kısmına geçmek çok daha kolaydır. Şimdi bizler de Kutsal 	Kitap’ın gelecekle ilgili verdiği ayrıntılara girmeden önce, 	genel bir taslak halinde, bir bütün olarak görmeye çalışalım:

	 		Yedi Yıllık Sıkıntı 		Zamanı

		 			Mesih Karşıtı



Sahte Peygamber



Tanrı’nın Gazabı



144,000 Müjdeciler



İki Tanık



İsrail’in Tövbesi



Armagedon Savaşı





Mesih’in İkinci Gelişi

		 			Dirilişler



Yargılamalar





Bin Yıllık Krallık



Beyaz Taht Yargısı



Yeni Gök ve Yeryüzü





Tanrı’nın 		Gazabı: 7 Mühürlü Tomar  		 7 Borazan7 		Tas





Mesih’in İkinci 		Gelişi

	 	 		Yeni 		Gök

		Yeni 		Yeryüzü





Sahte Peygamber

	 	 		İki Tanık 					İsrai

	 	 		İsrail’in 		Tövbesi 			İsrai

	 	 		144,000 Yahudi 					İsrai

	 	 		Yıkıcı 		İğrenç Şey



	 		Mesih Karşıtı

	 	 		Yargılar





	 	 		Dirilişler





	 	 		Cehennem





	 	 		Beyaz Taht





	 	 		1000 Yıllık Mesih 		Egemenliği

	 	 		Armagedon



	 		7 Yıllık Sıkıntı 		Dönemi





	Kutsal Kitap’ın 	son günlerle ilgili söylediklerine gelince, hiç kimse henüz 	yapbozu tamamlamış değildir. Asırlardır Kutsal Kitap’ın 	yorumunu yapan ve yazan kişiler bu konularla ilgili derin 	araştırmalar yapmışlardır. Bazıları çok doğru şeyler 	tespit etmişlerdir, bazılarıysa Kutsal Kitap’ın gelecekle 	ilgili yazdıklarını kendi dönemlerinin ışığında, yani 	etraflarında gelişen siyasi olayların etkisinde kalarak yorum 	yapmışlardır. Onlardan yararlanabileceğimiz şeyler var mutlaka; 	ayrıca, bizim burada tüm parçaları bulup birleştirdik gibi bir 	iddiamız da yoktur. Bizler de günümüzün gölgesinde yaşıyoruz 	ve bunlardan etkileniyoruz. O yüzden bu bölümde özellikle 	Rab’bin sözünde net bir şekilde açıklanan gerçeklere 	dayanmaya dikkat edeceğiz.

	Gelecek konusuna 	gelince emin olduğumuz olaylar var ve henüz tam olarak 	kestiremediğimiz olaylar da vardır. Örneğin, Mesih’in ikinci 	gelişini pek çok ayetten okuyoruz. Ancak Mesih’in Kilise için 	gizli gelişi ile ilgili, özellikle zamanlama konusunda 	birçok değerli yazarın fikir ayrılığı vardır. O yüzden bu 	tür konularda fazla dogmatik olmamalıyız. En önemlisi, tüm 	bunları anlamaya çalışırken özellikle Kutsal Kitap’ın 	yolumuza çıra tuttuğu oranda adım atmaya çalışacağız. 	Gelecekle ilgili bazı ayrıntıları henüz bilmek mümkün 	olmayabilir, yine de elimizden geldiğince Tanrı’nın sözünde 	bulduğumuz parçaları birleştirmeye çalışmalıyız. Çünkü 	son günlerle ilgili Rab’bin şöyle bir vaadi duruyor: “Kötülerin 	hiçbiri anlamayacak, bilgeler anlayacak” (Dan 12:10).



	A.	Mesih 	Karşıtı’nın krallığı

	Bir önceki bölümde gördüğümüz 	gibi, Mesih yeryüzüne gelmeden önce birçok sahte mesih ve 	peygamber türemesi bekleniyor. Kutsal Kitap özellikle son günlerde 	ortaya çıkacak olan gelmiş geçmiş en büyük sahtekârdan söz 	eder. Elçi Yuhanna ona Mesih Karşıtı lakabı verir (1Yu 	2:18; 4:3). Bu isim Grekçe dilinde, Antixristos, Mesih’e 	karşı olan ve (veya) Mesih’in taklidini yapan demektir. Kutsal 	Kitap son günlerde dünya sahnesine çıkacak olan bu büyük 	şahsiyetten ve kuracağı krallıktan birçok yerde ayrıntılı 	olarak söz eder. Onu anlamak için tek tek kendisiyle ilgili 	bölümlere bakalım.

	DANİEL 2: Bu bölümde 	Babil Kralı Nebukadnessar ilginç bir rüya görüyor, ancak 	Daniel’den başka kimse onu açıklayamıyor:

	 		Daniel 2:31-35: 		“Ey kral, düşünde önünde duran büyük bir heykel 		gördün. Çok büyük ve olağanüstü parlaktı, görünüşü 		ürkütücüydü. Başı saf altından, göğsüyle kolları 		gümüşten, karnıyla kalçaları tunçtan, bacakları demirden, 		ayaklarının bir kesimi demirden, bir kesimi kildendi. Sen 		bakıyordun ki, bir taş insan eli değmeden kesilip heykelin 		demirden, kilden ayaklarına çarparak onları paramparça etti. 		Demir, kil, tunç, gümüş, altın aynı anda parçalandı; yazın 		harman yerindeki saman çöpleri gibi oldular. Derken bir rüzgar 		çıktı, hiç iz bırakmadan hepsini alıp götürdü. Heykele 		çarpan taşsa büyük bir dağ oldu, bütün dünyayı doldurdu.”





	Son derece ilginç bir rüya, değil 	mi? Gördüğü heykel de çok ilginç; üstü çok kıymetli ve 	ağır iken ayakları pek zayıftır, yani heykel düşmeye 	meyillidir. Şimdi bu rüyayı veren Rab olduğuna göre, bunun çok 	özel bir anlamı da var demektir. Daniel onu da açıklar:

	 		Daniel 2:35-45: "Gördüğün 		düş buydu. Şimdi de ne anlama geldiğini sana açıklayalım. 		Sen, ey kral, kralların kralısın. Göklerin Tanrısı sana 		egemenlik, güç, kudret, yücelik verdi. İnsanoğullarını, 		yabanıl hayvanları, gökte uçan kuşları senin eline teslim 		etti. Seni hepsine egemen kıldı. Altından baş sensin. Senden 		sonra senden daha aşağı durumda başka bir krallık çıkacak. 		Sonra bütün dünyada egemenlik sürecek tunçtan üçüncü bir 		krallık çıkacak. Dördüncü krallık demir gibi güçlü 		olacak. Çünkü demir her şeyi kırıp ezer. Demir gibi tümünü 		kırıp parçalayacak. Ayaklarla parmakların bir kesiminin 		çömlekçi kilinden, bir kesiminin demirden olduğunu gördün; 		yani bölünmüş bir krallık olacak bu. Öyleyken onda demirin 		gücü de bulunacak, çünkü demiri kille karışık gördün. 		Ayak parmaklarının bir kesimi demirden, bir kesimi kilden olduğu 		gibi, krallığın da bir bölümü güçlü, bir bölümü zayıf 		olacak. Demirin kille karışık olduğunu gördüğüne göre 		halklar evlilik bağıyla birbirleriyle karışacaklar, ama demirin 		kille karışmadığı gibi onlar da birbirine bağlı 		kalmayacaklar. "Bu krallar döneminde Göklerin Tanrısı hiç 		yıkılmayacak, başka halkın eline geçmeyecek bir krallık 		kuracak. Bu krallık önceki krallıkları ezip yok edecek, 		kendisiyse sonsuza dek sürecek. İnsan eli değmeden dağdan 		kesilip gelen taşın demiri, tuncu, kili, gümüşü, altını 		parçaladığını gördün. Ulu Tanrı bundan sonra neler 		olacağını krala açıklamıştır. Düş gerçek, yorumu da 		güvenilirdir.”





	Unutmayalım ki 	Daniel tüm bunları yaklaşık MÖ 600 yılında yaşadı. O 	dönemde Babil İmparatorluğu zirvesine yeni ulaşmıştı. Daniel 	açıklamasında öncellikle heykelin altın başını, karşısındaki 	Kral Nebukadnessar ile bağdaştırıyor. Sonra heykelin gümüş 	göğsüyle kollarının, Nebukadnessar’ın krallığından sonra 	çıkacak bir krallık olduğunu bildiriyor; bu da Babil’i MÖ 539 	yılında Babil’i fethedecek Med Pers birleşik krallığını 	sembolize ediyor. Ardından tunç karınla kalçaları, tüm dünya 	üzerinde egemenlik sürecek bir krallık olarak yorumluyor; bu da 	Pers kralı Darius’u MÖ 333 yılında bozguna uğratan Büyük 	İskender ve ardından gelen Grek İmparatorluğu’dur. Sonra demir 	bacakları, tüm dünyayı kırıp ezen demir gibi güçlü bir 	imparatorluk olarak yorumluyor; bu da muhtemelen, Greklerden sonra 	tüm dünya hâkimiyetini devralan Roma İmparatorluğu’nu 	sembolize eder. Tüm bunlar gerçekten inanılmaz tariflerdir, çünkü 	her bir ayrıntı birebir tarihte gerçekleşmiştir. Oysa ki Daniel 	tüm bunları yüzlerce sene önce bildirdi.

	Ama daha bitmedi, 	heykelin ayakları da var. Ayaklarla parmakları da çok garip; “bir 	kesiminin çömlekçi kilinden, bir kesiminin demirden” olduğunu 	okuyoruz. Bununla, Roma’nın ikinci devri mi, yoksa başka bir 	egemenlik mi kastediliyor acaba? Devamındaki ayetlerde daha fazla 	ayrıntıya rastlıyoruz. İlk olarak bunun “bölünmüş bir 	krallık” olacağını okuyoruz (2:41). Bu krallığın bir 	kısmı demir gibi güçlü, bir diğer kısmı kil gibi zayıf 	olacaktır. Ayrıca içindeki “halklar evlilik bağıyla 	birbirleriyle karışacaklar” diye belirtiliyor (2:43). 	Sonuç olarak, kille demirin birbirine kaynaştırılmasının 	mümkün olmaması gibi, bu egemenlikte halkların birbirine pek 	bağlı olmayacağı anlaşılmaktadır.

	Peki, heykelin 	ayakları hangi krallığı sembolize eder? Tarih boyunca pek çok 	yorumcu bu ayetlere farklı farklı yorumlar yapmıştır. Çoğu 	yazar heykelin ayakları Roma Egemenliğinin ikinci bir aşaması ya 	da daha sonra çıkacak canlanmış hali olarak ifade ederler. 	Sonuçta Roma’yı temsil eden bacaklar demirse ayaklardaki demir 	yine Roma’yı kastediyor olmalı diye düşünülüyor. Peki 	tarihte Roma’ya ne oldu? Roma kentinin MS 476 yılında Alman 	boyları tarafından talan edilişi ve yıkılışı tarihte bilinen 	bir gerçektir. Ancak pek az bilinen bir gerçek daha var ki o 	tarihten çok önce İmparator Konstantin MS 330 yılında başkenti 	Roma’dan Konstantinopolis adını verdiği bugünkü İstanbul’a 	taşıttı.36 	Böylece Roma kenti düşmesine rağmen Roma İmparatorluğu 1000 	yıl daha doğuda Bizans Krallığı (Doğu Roma İmparatorluğu) 	adı altında varlığını sürdürdü. Ancak MS 1453 yılında 	Osmanlıların Konstantinopolis’i fethetmeleri ile birlikte Roma 	İmparatorluğu sona erdi. Böylece Osmanlı Devleti başa geçti ve 	ilerleyen zamanda Orta Doğu’ya ve daha fazlasına hükmeden 	devasa bir egemenlik kurmayı başardı.

	Heykelin 	ayaklarının on parmağı da dikkat çeken bir detaydır. Daniel 	bununla ilgili hemen net bir açıklama yapmaz, ancak bunun anlamını 	daha sonra, yedinci bölümde açıklar. George Bristow bu 	bağlantıyla ilgili şu sözleri sarf eder: “Bu düşteki 	heykelin dört kısmı ve Daniel 7’de açıklanan görümdeki dört 	yaratık aynı dört krallığı temsil eder. Oradaki dördüncü 	yaratığın başında on boynuz vardı (7:7-8). Aralarından çıkan, 	saygısızca sözler söyleyen “küçük boynuz” büyük 	olasılıkla “Mesih Karşıtı” denen dünyanın son diktatörünü 	temsil etmektedir. Buna göre, 2. bölümdeki ayak parmakları ile 	7. bölümdeki on boynuz yine aynı birleşmiş devletleri 	tanımlamaktadır.”37 	Demek ki on parmak, Mesih Karşıtı’nın son günlerde kuracağı 	on kraldan oluşan birleşmiş bir krallığı sembolize eder.

	Yine yukarıdaki 	sorumuza dönüyoruz: Roma’yı temsil eden demir bacaklar ile son 	günlerde ortaya çıkacak olan Mesih Karşıtı’nın birleşmiş 	krallığını temsil eden kille karışmış on parmak arasındaki 	tarihi bağlantı nedir? Dediğimiz gibi, çoğu yorumcu Roma’nın 	veya onun bir benzerinin son günlerde yeniden canlanıp Mesih 	Karşıtı’na ev sahipliği yapacağı yönünde yorumlar yapar. 	Bu birleşmiş krallık, kimilerine 	göre Avrupa Birliği’dir (asıl Batı Roma İmparatorluğu 	topraklarında olduğuna dayanarak), kimilerine göre Amerika 	Birleşik Devletleri’dir (hem bir hem ayrı eyaletlerden 	oluşmasına, sembolünün Roma kartalı olmasına ve Batı Roma 	kültürünün mirasını devam ettirmesine dayanarak), hatta 	kimilerine göre Osmanlı İmparatorluğu’dur (Doğu Roma’dan 	Orta Doğu hâkimiyetini devralmış, Bizans devletinin bürokratik 	yapısını miras alan son büyük egemenlik olmasına dayanarak). 	Doğrusu bu konudaki hiçbir yorumda çok ısrarcı olamayız. Ancak 	bu ayetlerden şu net çıkarımda bulunabiliriz: Mesih Karşıtı’nın 	birleşmiş krallığı, eskiden var olmuş ve (veya) yeniden 	canlanacak büyük bir egemenliğinin tabanından çıkacaktır.

	Rüya henüz 	bitmiş değildir; en sonunda heykel yıkılır, yani insanların 	gurur duyduğu büyük imparatorlukları sembolize eden heykel yerle 	bir edilir. Peki, nasıl olacak bu? Kutsal Kitap “insan eli 	değmeden dağdan kesilip gelen” bir taştan söz eder (Dan 	2:45). Bu “insan eli değmeden” sözü, bakireden doğan 	İsa Mesih’ten başka biri olamaz. Mesih ikinci gelişinde 	özellikle heykelin ayaklarını vuracak ve heykeli ezecektir. Onun 	yerine büyük bir dağ yükselecek, bu da hiç yıkılmayacak ve 	başka bir ulusun eline geçmeyecek, sonsuza dek sürecek olan 	Göklerin Tanrısı’nın Egemenliği’ni temsil eder. Daniel 7. 	bölümdeki bağlantılı görümde benzer şekilde İnsanoğlu 	diye tanıtılan biri gelip son egemenliğe sahip çıkar (bkz. Dan 	7:13-14). Anlaşılan şu ki dünyanın son egemeni Mesih’in 	kendisi olacaktır.

	Rab’bin 	Nebukadnessar’a bildirdiği ve Daniel aracılığıyla açıkladığı 	bu rüya gerçekten inanılmaz! Babil Krallığı döneminden 	başlayarak Mesih’in henüz gelecekte olan egemenliğe kadar tüm 	dünya imparatorluklarını sırasına göre olağanüstü 	ayrıntılarla tarif ediyor. Bu da yetmezmiş gibi, yedinci bölümde 	tüm bunları bir daha sıralıyor, anlatıyor.

	DANİEL 7: Bu defa Daniel 	bir düş ve bir dizi görüm görüyor. Bunların özetini şöyle 	anlatır:

	 		Daniel 7:2-8: “"Gece 		bir görümde göğün dört rüzgarının büyük denize 		saldırdığını gördüm. Denizden birbirinden farklı dört 		büyük yaratık çıktı. "Birinci yaratık aslana 		benziyordu, kartal kanatları vardı. Ben bakarken kanatları 		koparıldı, yaratık yerden kaldırıldı, insan gibi ayakları 		üzerine durduruldu. Ona bir insan yüreği verildi. "İkinci 		yaratık ayıya benziyordu. Bir yanı üzerinde doğrulmuştu. 		Ağzında, dişleri arasında üç kaburga kemiği vardı. Ona, 		'Haydi kalk, yiyebildiğin kadar et ye! dediler. "Sonra 		baktım, parsa benzer bir başka yaratık gördüm. Sırtında dört 		kuş kanadı vardı. Bu yaratığın dört başı vardı ve ona 		egemenlik verilmişti. "Bundan sonraki gece görümlerimde 		korkunç, ürkütücü, çok güçlü dördüncü bir yaratık 		gördüm. Büyük demir dişleri vardı; yiyip parçalıyor, 		artakalanı ayakları altında çiğniyordu. Kendisinden önceki 		yaratıklara benzemiyordu. On boynuzu vardı. "Ben gözümü 		dikmiş boynuzlara bakarken, onların arasından daha küçük 		başka bir boynuz çıktı. İlk boynuzlardan üçü onun önünde 		söküldü. Bu boynuzun insan gözü gibi gözleri, böbürlenen 		bir ağzı vardı.”





	Son derece 	ilginç, hatta ürkütücü bir görüm bu! Sırasıyla dört 	yaratık çıkıyor ve sonra 10 boynuz ve bunların içinden hepsine 	baskın çıkan küçük bir boynuz daha görülüyor. Ama görüm 	henüz bitmiyor. Bunun ardından tahtlar kuruluyor ve Tanrı’nın 	kendisi tüm bunları yargılamak üzere yerine oturuyor. Böylece 	böbürlenen küçük boynuz cezalandırılıyor ve ateşe atılıyor. 	Bundan sonra da insanoğluna benzer biri göğün 	bulutlarıyla geliyor ve dünyanın egemenliği ona teslim ediliyor 	(7:13-14). Doğal olarak Daniel şaşıp kalır ve meleklere bu olup 	bitenlerin anlamını sorar. Kendisine yapılan açıklama şöyledir:

	 		Daniel 7:17-27: “'Bu dört 		büyük yaratık yeryüzünde ortaya çıkacak dört kraldır. Ama 		Yüceler Yücesi'nin kutsalları krallığı alacak, sonsuza dek 		ellerinde tutacaklar. Evet, sonsuzlara dek. "Bundan sonra 		öbürlerinden farklı, çok korkunç, demirden dişleri, tunçtan 		tırnakları olan, yiyip parçalayan, artakalanı ayakları altında 		çiğneyen dördüncü yaratığın ne anlama geldiğini öğrenmek 		istedim. Bunun yanısıra başındaki on boynuzdan sonra çıkan 		öbür boynuzun ne olduğunu da öğrenmek istedim. Bu boynuzun 		önünden üç boynuz düşmüştü, sanki ötekilerden daha 		iriceydi. Gözleri ve böbürlenen bir ağzı vardı. Ben baktığım 		sırada bu boynuz kutsallarla savaşıyor ve onları yeniyordu. 		Eskiden beri var Olan -Yüceler Yücesi- gelip kutsallarının 		lehine yargı verene dek bu böyle sürdü. Kutsalların krallığı 		alma zamanı gelmişti. "Bana şu açıklamayı yaptı: 		'Dördüncü yaratık yeryüzünde ortaya çıkacak dördüncü 		krallıktır. Bütün öbür krallıklardan farklı olacak, bütün 		dünyayı yiyip bitirecek, çiğneyip parçalayacak. On boynuz bu 		krallıktan çıkacak on kraldır. Bunlardan sonra öncekilerden 		farklı bir başka kral ortaya çıkıp üç kralı tahtlarından 		indirecek. Yüceler Yücesi'ni kötüleyen sözler söyleyecek, 		O'nun kutsallarına baskı yapacak. Belirlenen zamanları, yasaları 		değiştirmeyi amaçlayacak. Kutsallar üç buçuk yıl için eline 		teslim edilecekler. "'Ama mahkeme kurulacak, onun egemenliğine 		son verilecek, büsbütün yok edilecek. Göklerin altındaki 		krallıklara özgü krallık, egemenlik ve büyüklük kutsallara, 		Yüceler Yücesi'nin halkına verilecek. Bu halkın krallığı 		sonsuza dek sürecek, bütün uluslar ona kulluk edip sözünü 		dinleyecek.”





	Melek bu dört yaratığın hüküm 	sürecek dört kral veya krallık olduğunu açıklar. Bu Daniel 	2’de açıklanan sıralamaya birebir uymaktadır. Ancak ilginçtir 	ki 2. bölümde Nebukadnessar’ın rüyasında altın heykel gibi 	tasvir ettiği dünya imparatorlukları, 7. bölümde Daniel’in 	rüyasında vahşi canavarlar olup çıkmışlardır. Muhtemelen bu, 	Tanrı’nın insanların kurmuş olduğu ve hep böbürlenerek dile 	getirdikleri krallıklara olan farklı bakış açısını yansıtır. 	Mesih’in de dediği gibi, “insanların gururlandıkları her 	ne varsa Tanrı’ya iğrenç gelir” (Luk 16:15). Gerçek şu 	ki bu imparatorlukların hepsi entrikalar ve katliamlar üzerinde 	kurulmuştur. Mesih’in vaat ettiği krallık ise çok farklı 	olacaktır.

	Gördüğümüz 	gibi, burada sıralan canavarlar Daniel 2’de tarif edilen heykelle 	birebir uyuşuyor. Buradaki kanatlı aslan, heykeldeki altın başla 	aynıdır, yani Babil Krallığı’dır. Ayı, Med Pers Krallığı’nı 	sembolize eder. Dört başlı pars, dörde bölünmüş Grek 	İmparatorluğu’nu temsil eder. En son çıkan canavarın kimi 	temsil ettiğini tespit etmek biraz daha zor. Kutsal metin bu son 	krallığı son derece güçlü ve ürkütücü olarak nitelendirir. 	Ayrıca büyük demir dişleriyle parçaladığını ve artakalanı 	güçlü pençeleri altında ezdiğini belirtir. Çoğu yorumcu bu 	korkunç canavarın Roma İmparatorluğu’nu temsil ettiğini 	varsayar. Bu mümkündür, çünkü burada geçen “demir”, 	Daniel 2’de söz edilen ve Roma’yı temsil eden demir bacakları 	andırır. Ancak şunu da hatırlamalıyız ki heykelin ayakları da 	kısmen de olsa demirdendi. Kille demir karışık ayaklar Mesih 	Karşıtı’nın hemen öncesinde çıkacak olan son egemenlikse, 	buradaki son canavar, tarih sahnesinden yeniden yer alan bir Roma’yı 	veya yerine geçen ve Orta Doğu’ya hükmeden son krallığı 	temsil ediyor olabilir.

	Dediğimiz gibi, 	Daniel 2’de geçen rüyada birçok egemenlik sırayla anlatılır: 	Babil, Med Pers, Grek, Roma ve son bir egemenlik daha. Peki, Daniel 	7’de söz edilen canavar, Roma’yı mı yoksa ardından gelen ve 	Mesih Karşıtı’na ev sahipliği yapan son bir egemenliği mi 	temsil ediyor? Canavardan Grek İmparatorluğu’nu temsil eden dört 	başlı parsın hemen ardından söz edildiğini görünce ilk anda 	akla dünya egemenliğini devralan tarihi Roma İmparatorluğu 	geliyor. Ancak Daniel 7’deki metne baktığımızda, canavarı 	tarif eden paragrafın başında bu sözler dikkatimizi çekiyor: 	“Bundan sonraki gece görümlerimde…” (7:7). Demek ki 	canavardan söz edilen kısım bir önceki görümün devamı 	değildi, başka bir günde yeni bir görümle verilmişti. O halde 	daha önce sıralanan egemenlikler dizisinin devamı olması da şart 	değildir. Canavarın başından 10 boynuzun çıkması da 	ilginçtir. Bunun Mesih Karşıtı’nın sona yaklaştıkça 	toplayacağı bir koalisyon olduğunu, ilerleyen satırlarda tespit 	edeceğiz, ancak Roma’dan böyle bir şey çıkmadığını 	biliyoruz. O halde buradaki canavarın tarihi Roma değil, yeniden 	canlanıp Mesih Karşıtı’nın yolunu açacak olan bir Roma’yı 	veya ona benzer bir son egemenliği temsil ettiği kanısındayız.

	Daniel özellikle 	dördüncü canavarın başından çıkan boynuzları merak ediyor 	ve bunun açıklamasını rica ediyor. Özellikle en son çıkan 	küçük boynuz onun çok dikkatini çekiyor. Bu boynuzun 	insan gibi gözleri ve böbürlenen bir ağzı var. Ayrıca 	diğerlerden daha iri ve önünden üç boynuz kopup düşüyor. 	Onun kutsallara karşı savaştığı ve yendiği de belirtiliyor 	(7:21). Fakat en sonunda Rab kutsalların lehine yargıyı veriyor 	ve dünya krallığı kutsallara teslim ediliyor. Peki, bu küçük 	boynuz kimdir?

	Devamındaki 	ayetlerde melek şöyle bir açıklama yapar: 10 boynuz son 	canavardan sonra ortaya çıkacak 10 kraldır. En son çıkan küçük 	boynuz ise aralarından çıkıp çok farklı olan ve üç 	tanesini devirecek son bir kraldır (7:24). Bu kral özellikle 	Tanrı’yı kötüleyecek ve kutsallarına zulmedecektir. Ayrıca 	“belirlenmen zamanları ve yasaları değiştirmeyi 	amaçlayacak”tır (7:25). Kutsallar da onun eline üç buçuk 	yıl teslim edilecektir. Anlaşılan şu ki bu boynuz belirli bir 	insanı tasvir ediyor. Bu da, son yaklaştığında çıkacak çok 	güçlü ve son derece küstah bir kraldır. Bu son kral, 10 kraldan 	oluşan bir birlik kurulduktan sonra aralarından yükselecektir. 	İlginçtir ki belirlenen zamanı değiştirmeye kalkışacak, yani 	muhtemelen yeni bir takvim getirmeye çalışacaktır. Ayrıca son 	kralın kutsallara üç buçuk yıl boyunca zulmetmesi, Vahiy 	13:5’teki canavar için söylenen söze birebir uymaktadır. 	Gördüğümüz gibi tüm bu parçalar birbiriyle bütünleşmelidir. 	Bu son kral, Kutsal Kitap’ın başka birçok ayette tarif ettiği 	Mesih Karşıtı’dır.

	DANİEL 11: Bu bölüm 	Daniel’in dua etmesi sonucunda yanına gelen meleğin gelecekle 	ilgili nefes kesen bir açıklamasıdır. Daniel’den kısa bir 	süre sonra tahta çıkan dört Pers kralından söz ediyor (11:2). 	Sonrasında ise Büyük İskender’in fethi ve ardından dörde 	ayrılan Grek İmparatorluğu söz konusudur (11:3-4). Bölümün 	devamı, Grek generali Ptolemi’nin Mısır’da kurduğu krallık 	ile Grek generali Selefki’nin Türkiye, Suriye, Irak, İran ve 	Afganistan’a kadar uzanan topraklarda kurduğu krallığın 	arasında geçen ve birçok nesle uzanan mücadeleyi şaşırtıcı 	ayrıntılarla tarif eder (11:5-20). Böylece bölgede iki büyük 	güç oluştu: Kuzeydeki krallık yani Selefkiler ve güneydeki 	krallık yani Ptolemiler. İsrail ulusu da iki gücün arasında 	kaldığı için top gibi ikisi arasında gidip gelir.

	Daha sonra kutsal 	metin, kuzeydeki krallıkta ortaya çıkan ve özellikle İsrail 	üzerinde büyük baskı yapan bir krala odaklanır (11:21-35). İsmi 	Antiokus Epifanes’tir. Metnin kendisine odaklamasının sebebi de 	bu kralın özellikle İsrail’e ve Rab’bin tapınağına karşı 	kurduğu düzenlerdir. Daha önce belirttiğimiz gibi Rab’bin sözü 	genellikle İsrail’in geleceğine odaklanır. Tanrı’nın 	gelecekle ilgili söylediklerini anlamak istiyorsak İsrail’in 	gözüyle bakmamız gerekir, çünkü son günlerdeki olaylar 	çoğunlukla Tanrı’nın halkı olan İsrail’le ilgili olarak 	gelişecektir.

	Bölüm kuzey 	kralı Antiokus’un İsrail’e yaşatacağı sıkıntıları 	ayrıntılı bir şekilde anlattıktan sonra şu sözleri ekler: 	“Çünkü son yine de belirlenen zamanda gelecek ” 	(11:35). Bu çok önemli bir ipucudur, çünkü bir sonraki 	paragrafta bir anda tarihte çok daha ileriye gidilir, yani son 	günlere. Burada farklı ama nispeten Antiokus’a benzer biri 	anlatılmaya başlanır:

	 		Daniel 11:36-39: “Kral 		dilediği gibi davranacak. Kendini bütün tanrılardan daha büyük, 		daha yüce gösterecek, tanrıların Tanrısı'na karşı 		duyulmamış sözler söyleyecek. Tanrı'nın öfkesi 		tamamlanıncaya dek başarılı olacak. Çünkü tasarlanan, yerine 		gelecektir. Kral hiçbir tanrıya, atalarının ilahlarına da 		kadınların bağlandığına da ilgi göstermeyecek. Kendisini 		hepsinden üstün görecek. Bu ilahların yerine, kaleler ilahını 		yüceltecek. Atalarının tanımadığı bu ilaha altın, gümüş, 		değerli taşlar, pahalı armağanlar sunup onu onurlandıracak. Bu 		yabancı ilahın yardımıyla en güçlü kalelere saldıracak; onu 		kabul edenleri alabildiğine onurlandıracak, onları birçoklarının 		başına önder atayacak, ülkeyi ödül olarak onlar arasında 		bölüştürecek.”





	Çoğu yorumcu, burada bahsedilen 	“dilediği gibi davranan” kralın, dünyanın sonunda 	ortaya çıkması beklenen şahıs olarak yorumlar, yani daha önce 	Daniel 7’de küçük boynuz diye tabir edilen Mesih 	Karşıtı’nın ta kendisinin.38 	Aralarında çok sayıda ortak nitelik belirtilmiştir. Örneğin, 	burada söz edilen kral, Daniel 7’de söz edilen küçük 	boynuz gibi, Tanrı’ya karşı hiç duyulmamış yani küfür 	nitelikli sözler söyler ve kendini Tanrı’dan daha büyük ve 	yüce gösterir. İlginçtir ki Daniel 8. bölümde de bir küçük 	boynuz ile karşılaşırız ancak orada söz konusu kişi Mesih 	Karşıtı değil, Antiokus Epifanes’tir. İkisinin aynı unvanla 	karşımıza çıkması bizim için büyük ve önemli ipucudur. Son 	olarak, burada sıralanan özelliklere birebir uyan bir kral tarihte 	henüz görülmemiştir. O yüzden burada anlatılan kişiyi, son 	günlerde çıkacak olan Mesih Karşıtı’yla ilgili olarak 	yorumluyoruz. Onunla ilgili metinde geçen özellikleri şöyle 	özetleyebiliriz:

	 		Dilediği gibi davranacak: 		Yani kendinden başka yetkili makam tanımaz, son derece küstah ve 		kibirli biridir.



Kendini yüceltecek: 		Kral kendini bütün tanrılardan daha yüce gösterecek. Kendini 		resmen ilah ilan edecektir (bkz. 2Se 2:4; Va 13:4).



Tanrı’ya karşı 		gelecek: Gerçek Tanrı’ya karşı küstah ve küfür dolu 		sözler söyleyecek (bkz. Dan 7:8,11,20,25; Va 13:5-6).



Başarılı olacak: 		Kral, Tanrı izin verdiği sürece, O’nun kutsal planı 		doğrultusunda hareket edecektir. Özellikle Yahudilere karşı 		uygulayacağı zulüm kampanyasında bir süreliğine başarılı 		olacağını biliyoruz. Aslında Rab onun aracılığıyla gazabını 		tüm uluslara gösterecektir (bkz. 2Se 2:9-12).



Kimseye bağlanmayacak: 		Kral, atalarının ilahlarını veya dini değerlerini 		kayırmayacaktır. Bu onun mutlaka dinsiz veya ateist olacağı 		anlamına gelmez; yalnız atalarından farklı inanca sahip 		olacağını belirtir. Belki de kendi kendini yücelttiğinden 		ötürü belirli bir tanrıya ihtiyaç duymayacaktır.



Kadınların bağlandığına 		ilgisiz olacak: Bu cümlenin iki anlamı olabilir: Normal 		krallar gibi kadınlara hiç ilgi duymayacaktır. Bugüne kadar 		krallar en çok şehvet yüzünden düştüler ama Mesih Karşıtı 		bu tuzağa düşmeyecektir (bkz. Özd 31:3). Bu cümlenin bir başka 		anlamı da olabilir. George Bristow diğer görüşü yorum 		kitabında şöyle açıklar: “Bazı yorumcular kadınların 		bağlandığı ya da “özlediği” ifadesinin Mesih’i 		kastettiğini düşünmektedirler. Çünkü Mesih’in annesi olmak 		Yahudi kadınların en içten arzusuydu. (bkz. Luk 1:42-43, 48, 		11:27) Bu doğru olmayabilir, ama bu adamın her şeyden çok Baba 		ve Oğul’dan nefret edeceği kesindir (1Yu 2:18)”.39



Kaleler ilahını 		yüceltecektir: Kral, bilinen ilahlar yerine kaleler ilahı 		denen birine tapacak, onu altın, gümüş ve benzer pahalı 		armağanlarla onurlandıracaktır. Çoğu yorumcu burada geçen 		kaleler ilahını savaş ilahı olarak yorumlar, yani Mesih 		Karşıtı, Büyük İskender ve Adolf Hitler gibi her şeyden çok 		savaşmayı ve fethetmeyi resmen putlaştıracaktır. Bu olabilir, 		fakat ayete daha dikkatli baktığımızda atalarının bu ilahı 		tanımadığını söylemektedir, oysa ki nice kral ve hemen hemen 		her ulus savaşmıştır. Ayrıca bu ilahı belirli armağanlarla 		süslemekten de söz eder. Demek ki soyut bir ilah değil, somut ve 		şekilli bir nesne olması muhtemeldir. İlginçtir ki Vahiy 13. 		bölümde Mesih Karşıtı adına yapılan bir heykel söz 		konusudur. Bu sıradan bir heykel olmayacak, konuşabilecek ve 		kendisine tapmayan herkesi öldürecektir. Böylece tüm uluslar 		ona tapacaktır. Burada sözü edilen ilah bu olabilir.



Güçlü kalelere 		saldıracak: Kralın özellikle dünyanın en güçlü 		kalelerine veya güçlerine saldırdığını okuyoruz. Bunu 		yabancı bir ilahın yardımıyla yapar. Başka ayetlerden, 		Mesih Karşıtı’nın Şeytan’dan esinlenerek hareket ettiğini 		okuyoruz (bkz. 2Se 2:9-10). Belki de yabancı derken İblis’i 		kast ediyor olabilir. Vahiy 13. bölümde geçen Mesih Karşıtı’nın 		yardımına koşan Sahte Peygamber’i işaretliyor da olabilir. 		Ayrıca Mesih Karşıtı’nın son günlerde sağ sola 		saldıracağını ve birçok ulusu ezeceğini daha önceki 		bölümlerden biliyoruz (bkz. Dan 7:8). Kralın kendisinden yana 		olanlara çok büyük onur ve ödüller vereceğini de öğreniyoruz. 		Hatta birçoklarına kendisiyle birlikte hüküm sürme 		ayrıcalığını da verecektir. Kısacası kendine bağlı ve 		birçok ulustan oluşan birleşmiş bir krallık kuracağı 		belirtiliyor.





	Kırkıncı ayetle devam eden 	bölümde, Mesih Karşıtı’nın son günlerde düzenleyeceği 	savaşlar söz konusudur:

	 		Daniel 11:40-45: “Son 		gelince, Güney Kralı Kuzey Kralı'yla savaşa tutuşacak. Kuzey 		Kralı savaş arabalarıyla, atlılarla, birçok gemilerle 		saldıracak. Her şeyi süpürüp götüren sel gibi taşarak 		birçok ülkeden geçecek. Güzel Ülke'ye de girecek, birçok ülke 		yenilgiye uğrayacak. Ancak Edom, Moav ve Ammon önderleri onun 		elinden kurtulacak. Öbür ülkelere de saldıracak. Mısır bile 		elinden kurtulmayacak. Altın ve gümüş hazinelerine, Mısır'ın 		bütün değerli eşyalarına el koyacak. Luvlular'la Kûşlular 		onun ardınca yürüyecekler. Ne var ki, doğudan ve kuzeyden gelen 		haberler onu ürkütecek. Birçoklarını yıkıp yok etmek için 		büyük öfkeyle yola çıkacak. Denizle güzel kutsal dağ 		arasında saray çadırlarını kuracak. Yine de yaşamı son 		bulacak ve ona yardım eden olmayacak.”





	Bu ayetlerde güneyin ve kuzeyin 	krallarının savaşa tutuştuğunu okuyoruz. Bu olay aynı bölümün 	öncesinde kaydı geçen Ptolemiler ve Selefkiler arasında yaşanan 	savaşları andırıyor. Ama şimdi Mesih Karşıtı söz konusuysa, 	onun kuzeyin kralı mı, yoksa güneyin kralı mı olduğunu merak 	ediyoruz. Aslında daha önce Mesih Karşıtı’nın eski Selefki 	kralı Antiokus’un izinden gittiğini tespit etmiştik. Antiokus 	Epifanes Mesih Karşıtı’nın bir emsaliydi. Buna göre, Mesih 	Karşıtı’nın kuzey kralı rolünü üstlenmiş olması 	muhtemeldir; bunun anlamı, Mesih Karşıtı’nın eski Selefki 	krallarının hükmettiği topraklarda hükmedecek olmasıdır. 	Böylece, Mesih Karşıtı eski Selefki İmparatorluğu’nun 	bulunduğu topraklarda egemenliğini kuracaktır diyebiliriz tüm 	bunlara göre.

	Devam eden 	ayetlerde, kuzey kralının (Mesih Karşıtı) güçlü ordusuyla 	güney kralının üzerine yürüdüğünü okuyoruz. Aradaki birçok 	ülkeyi yenilgiye uğratıyor ve Güzel Ülke denen İsrail’in 	topraklarından da geçiyor. Hedefi Mısır ve onun hazineleri. Bu 	arada özellikle Luvlulardan (Libyalılar) ve Kûşlulardan 	(Etiyopyalılar, Sudanlılar veya Somaliler) destek alması dikkat 	çekiyor (bkz. Hez 38:5). Mısır’ı bozguna uğratıp 	yağmalarken, birden doğudan ve kuzeyden duyduğu haberler onu 	alıkoyuyor. Muhtemelen bir savaş veya saldırı haberi söz 	konusuydu. Böylece geldiği yoldan geri dönüyor ve denizle 	güzel kutsal dağ arasında çadırlarını kuruyor. Peki, 	orası neresidir? Güzel kutsal dağ, muhtemelen Yeruşalim’i ve 	Tanrı’nın tapınağını temsil eder (bkz. Yşa 27:13). Deniz 	Daniel’in gününde Akdeniz’di. Tarif edilen yer İsrail’in 	topraklarıdır. Mesih Karşıtı son savaşını bu topraklarda 	yaşayacaktır. Ancak istediği gibi geçmeyecektir, çünkü 	Rab’bin halkına saldırdığı sırada kendisi yok edilecek ve 	kimse ona destek çıkmayacaktır.

	Sonuç olarak bu 	bölümden, Mesih Karşıtı’nın özellikle Orta Doğu’nun 	kuzey kısmından çıkıp birçok ülkeyle savaşacağını 	öğreniyoruz. Kendisi, diğer ayetlerde belirtildiği gibi, son 	derece karizmatik ve gururlu bir önder olacaktır. Orta Doğu’nun 	birçok ülkesiyle işbirliği yapıp kendine güçlü bir zemin 	hazırlayacaktır. Ama ne zaman ki Rab’bin halkına saldırırsa, 	o zaman sonu gelecektir.

	2. SELANİKLİLER 2: Şimdi 	Elçi Pavlus’un Mesih Karşıtı’yla ilgili olarak yazdığı 	bölüme bakacağız. Selanik’te bulunan imanlılar, Rab’bin 	Günü, yani Mesih’in ikinci gelişi konusunda ciddi bir kafa 	karışıklığı yaşıyorlardı. Birileri Mesih artık geldi, 	Rab’bin Günü geçti diye söylenti yaymıştı. Onlar da bu 	konuyu açıklaması için Pavlus’tan yardım istediler. Elçi 	Pavlus Mesih’in ikinci gelişi konusuyla ilgili sorularına şöyle 	cevap verdi:

	 		2. Selanikliler 2:2-12: 		“Rabbimiz İsa Mesih'in gelişine ve O'nunla birlikte olmak 		üzere toplanmamıza gelince: Kardeşler, size rica ediyoruz, 		Rab'bin gününün geldiğini ileri süren herhangi bir ruh, bir 		söz ya da bizden gelmiş gibi gösterilen bir mektup hemen 		aklınızı karıştırmasın, sizi telaşlandırmasın. Hiç kimse 		hiçbir şekilde sizi aldatmasın. Çünkü imandan dönüş 		başlamadıkça, mahvolacak olan o yasa tanımaz adam ortaya 		çıkmadıkça o gün gelmeyecektir. Bu adam, tanrı diye anılan 		ya da tapılan her şeye karşı gelerek kendini hepsinden yüce 		gösterecek, hatta kendisini Tanrı ilan ederek Tanrı'nın 		Tapınağı'nda oturacaktır. Daha yanınızdayken bunları size 		söylediğimi hatırlamıyor musunuz? Zamanı gelince ortaya 		çıkarılacak olan bu adamı şimdilik neyin engellediğini 		biliyorsunuz. Evet, yasa tanımazlığın gizli gücü şu anda 		bile etkindir; ama bu gücü şimdilik engelleyen ortadan 		kaldırılıncaya dek görevini sürdürecektir. Sonra yasa tanımaz 		adam ortaya çıkacak. Rab İsa onu ağzının soluğuyla 		öldürecek, gelişinin görkemiyle yok edecek. Yasa tanımaz adam, 		her türlü mucizede, yanıltıcı belirtilerle harikalarda ve 		mahvolanları aldatan her türlü kötülükte sergilenen Şeytan'ın 		etkinliğiyle gelecek. Mahvolanlar, gerçeği sevmeye ve böylece 		kurtulmaya yanaşmadıklarından mahvoluyorlar. İşte bu nedenle 		Tanrı yalana kanmaları için onların üzerine yanıltıcı bir 		güç gönderiyor. Öyle ki, gerçeğe inanmayan ve kötülükten 		hoşlananların hepsi yargılansın.”





	İlkin Pavlus imanlıları 	aldanmama konusunda sıkıca uyarıyor, ardından Mesih’in ikinci 	gelişinin öncesinde gerçekleşmesi gereken iki şarta değiniyor. 	Birincisi, imandan dönüş olması gerek. İkincisi ise yasa 	tanımaz diye tasvir edilen adamın ortaya çıkması gerek. İlk 	olarak burada sözü edilen imandan dönüş, Mesih’in de 	değindiği bir konuydu (bkz. Mat 24:11-12). Pavlus da bu konuyu 	daha sonraki mektuplarında şöyle açıklar: “Ruh açıkça 	diyor ki, son zamanlarda bazıları yalancıların ikiyüzlülüğü 	nedeniyle aldatıcı ruhlara ve cinlerin öğretilerine kulak 	vererek imandan dönecek” (1Ti 4:1). Son günlerin arifesinde 	imanlılar arasında çok büyük bir çalkalanma olması 	beklenmektedir.

	Sonra Pavlus 	Mesih’in gelişinden önce ortaya çıkacak olan Mesih Karşıtı’nın 	kimliğine odaklanır. Başta ona iki lakap verir: mahvolacak 	olan ve yasa tanımaz adam. İlk isim Grekçede yıkım 	oğlu diye geçer. Benzer şekilde Şeytan’a esir olanlar 	gazap çocukları diye tanımlanır (bkz. Ef 2:3). Bu tanım, 	Şeytan’ın yıkıma uğrayacağının baştan belirlendiğine 	işaret eder; kendisiyle birlikte insanları da yıkıma uğratmayı 	amaçlamaktadır. İkinci ismi ise yasa tanımaz adamdır, 	Grekçeden anarşi adamı diye çevrilebilir; yani 	Rab’bin buyruklarını takmayan biri söz konusudur. Mesih Karşıtı 	kökten asidir. İlerleyen ayetlerde isyanını nasıl dile 	getirdiğini de okuyoruz:

	 		Tanrı diye anılan veya 		tapılan her şeye karşı gelecek: Mesih Karşıtı’nın 		farklı dinlere ve inançlara karşı toleransı sıfır olacaktır. 		Özellikle, gerçek Tanrı’ya ve O’nun oğlu İsa Mesih’e 		karşı geleceği kesindir.



Kendini hepsinden yüce 		gösterecek: Tanrı’ya karşı gelmekle birlikte, Mesih 		Karşıtı esas kendini yüceltecektir. Tüm peygamberlerden 		kendini daha üstün gösterecektir.



Kendini Tanrı ilan ederek 		Tanrı'nın Tapınağında oturacak: Kendini yüceltmenin 		sonucunda Tanrı’nın Tapınağına girip O’nun yerine oturma 		cüretini gösterecek, yani kendini bir tür ilah olarak lanse 		edecektir. Bu demek oluyor ki son günler gelmeden Yeruşalim’de 		Yahudilerin tapınağının bir daha kurulması gerek.



Türlü mucizelerle, 		yanıltıcı belirtiler ve harikalarla, mahvolanları aldatan her 		türlü kötülükle kendini gösteren Şeytan'ın eylemlerini 		sergileyecek: Mesih Karşıtı’nın esas işi insanları 		yanıltmak olacaktır. Bunu gerçekleştirebilmesi için Tanrı 		onun Şeytan’ın gücüyle bir takım mucizeler bile yapmasına 		müsaade edecektir. Böylece Mesih Karşıtı’nın birçok harika 		ve yanıltıcı belirtiler yapacağını öğreniyoruz. Bu sayede 		bazı imanlılar bile ona kanacaktır (Mat 24:24). Demek ki 		Şeytan’ın belirli bazı mucizevi güçleri de var. O halde 		harikalar sergileyen herkes Tanrı’dan yanadır demek değildir. 		O yüzden çok dikkatli olmak gerek.



Rab İsa onu ağzının 		soluğuyla öldürecek, gelişinin görkemiyle yok edecek: 		Pavlus Mesih Karşıtı’nın sonunu da açıklar. Ulusları 		aldattıktan sonra ortaya çıkacak gerçek Mesih tarafından 		cezalandırılacaktır. Dikkat edersek, Mesih’in ona karşı 		savaşmasına gerek kalmayacağı anlaşılıyor. Mesih’in 		ağzından çıkan soluk bile sahte Mesih’i yok etmeye 		yetecektir. İkinci gelişinde Mesih’in görkemi öyle muhteşem 		olacak ki tüm düşmanları bir anda ayakları önüne 		serilecektir (bkz. Zek 14:12; Va 19:15).





	Mesih Karşıtı’nın 	genel özellikleri ve yapacakları konusunda kısa bir özet gördük. 	Ama aynı zamanda Elçi Pavlus, yasa tanımazlığın gizli gücünün 	daha o zamandan beri etkin olduğunu belirtiyor, yani Mesih 	Karşıtı’nın etkisi daha şimdiden faaliyettedir. 	Kendisi henüz yeryüzünde olmasa da, şimdiden İblis yalanlarını 	yayıyor ve zeminini hazırlıyor. Yuhanna benzer bir etkiden şu 	sözlerle bahsetmiştir:

	 		1. Yuhanna 2:18-23: “Çocuklar, 		bu son saattir. Mesih Karşıtı'nın geleceğini duydunuz. Nitekim 		şimdiden çok sayıda Mesih karşıtı türemiş bulunuyor. Son 		saat olduğunu bundan biliyoruz. Bunlar aramızdan çıktılar, ama 		bizden değildiler. Bizden olsalardı, bizimle kalırlardı. 		Ayrılmaları hiçbirinin bizden olmadığını ortaya çıkardı. 		Sizlerse Kutsal Olan tarafından meshedildiniz; hepiniz 		bilgilisiniz. Gerçeği bilmediğiniz için değil, gerçeği ve 		hiçbir yalanın gerçekle ilgisi olmadığını bildiğiniz için 		size yazıyorum. İsa'nın Mesih olduğunu yadsıyan yalancı 		değilse, kim yalancıdır? Baba'yı ve Oğul'u yadsıyan 		Mesih karşıtıdır. Oğul'u yadsıyanda Baba da 		yoktur; Oğul'u açıkça kabul edende Baba da vardır.”





	 Aynı mektubun devamında Yuhanna 	yine aynı konuyu vurgular:

	 		1. Yuhanna 4:2-3: “İsa 		Mesih'in beden alıp dünyaya geldiğini kabul eden her ruh 		Tanrı'dandır. Tanrı'nın Ruhu'nu bununla tanıyacaksınız. 		İsa'yı kabul etmeyen hiçbir ruh Tanrı'dan değildir. Böylesi, 		Mesih Karşıtı'nın ruhudur. Onun geleceğini duydunuz. Zaten o 		şimdiden dünyadadır.”





	Elçi Yuhanna daha kendi döneminde, 	bundan yaklaşık 2000 sene önce, ortaya çıkmış birçok Mesih 	Karşıtı’ndan söz eder. Peygamberler ve Yahya özellikle nasıl 	ki Mesih’in yolunu hazırladıysalar, bu küçük Mesih 	Karşıtları da son günlere yaklaştıkça ortaya çıkacak Mesih 	Karşıtı’nın yolunu eskiden beri hazırlamaktadırlar. Peki, bu 	sapkın öğretmenleri ve yalancı mesihleri nasıl tanıyacağız? 	Yuhanna onları tanımamıza yarayan çok net talimatlar verir:

	 		Kilisenin içinden 		çıkıyorlar: Elçi Yuhanna bu kişilerin çoğunlukla 		imanlılar topluluğunun içinden çıkageleceğini belirtir. Bu 		bizi şaşırtmamalı, çünkü Şeytan Kilise’nin içinde de 		çalışır ve insanları o şekilde aldatmayı başarır (bkz. 2Ko 		11:13; Gal 2:4; Va 2:20-23). Yuhanna bunu yadırgamaz; içimizden 		çıkmış olmaları bizden olmadıklarının ispatıdır, der. O 		yüzden kiliseden ayrılıp da sonradan kiliseye saldıran kişilere 		şaşırmamalı. İlk kilise kurulduğundan bu yana bu böyleydi ve 		son güne dek de devam edecektir. Son günde ortaya çıkacak olan 		Mesih Karşıtı, Hristiyanlıktan dönmüş, imanı inkâr eden 		biri olursa şaşırmamak gerek.



İsa’nın kimliğini 		reddediyorlar: Yuhanna ayrıca, yalancı Mesih karşıtlarının 		belki en önemli özelliklerine değinir. Kilisenin başlangıcından 		bu yana etkinliğini sürdüren Mesih Karşıtı’nın ruhu, 		özellikle gerçek İsa Mesih’in ilahi kimliğini 		yalanlayan bir ruhtur. Elçi Yuhanna’nın dediğine göre, Mesih 		Karşıtı’nın özellikle karşı koyduğu gerçek, İsa’nın 		vaat edilen Mesih ve Tanrı Oğlu olduğu gerçeğidir. Kısacası 		Mesih’in beden almış Tanrı’nın kendisi olduğu öğretisine 		tahammül edemez. Nedeni gayet açık ve nettir. Eğer İsa Mesih 		Tanrı Oğlu ve tüm dünyanın kurtarıcısıysa, başka herhangi 		bir inanca veya peygambere gereksinim kalmaz. Oysa Mesih 		Karşıtı’nın ruhu, kendi yalancı mesihini veya sahte 		peygamberini Mesih’in yerine, hatta O’ndan üstün bir mevkiye 		koymaya çalışmaktadır. Bunu yapmak için ya Mesih’i sıradan 		bir peygamber konumuna indirmeli ya da onu ve tamamen hiçe 		saymalı. Son 2000 yıllık tarih sürecine baktığımızda birçok 		inancın aynı bunu yaptığını görebiliyoruz.40 		Demek ki bunlar Kutsal Kitap’ın bizi uyardığı Mesih 		Karşıtı’nın ruhundan esinlenmektedirler.





	Bu ayetlerle ilgili çalışmamızı 	sona erdirmeden önce değinmemiz gereken önemli bir nokta daha 	var. Pavlus’un dediklerine göre, Mesih’in gelişinden önce 	olması gereken iki şey beklenir: 1. İmandan dönüş. 2. Mesih 	Karşıtı’nın ortaya çıkması. İlerleyen ayetlerde Mesih 	Karşıtı’nın hemen ortaya çıkmasına engel oluşturan bir 	şeyler olduğunu okuyoruz: “Zamanı gelince ortaya çıkarılacak 	olan bu adamı şimdilik neyin engellediğini biliyorsunuz. Evet, 	yasa tanımazlığın gizli gücü şu anda bile etkindir; ama bu 	gücü şimdilik engelleyen ortadan kaldırılıncaya dek görevini 	sürdürecektir. Sonra yasa tanımaz adam ortaya çıkacak” (2Se 	2:6-7). Mesih Karşıtı’nın gelişine ve dolayısıyla 	son günlerin gerçekleşmesine engel olanın ne veya kim olduğu 	konusunda çok farklı düşünceler var. Ama onlara bakmadan, genel 	olarak sıralanan unsurlara dikkat edelim. Mesih Karşıtı’nı 	tutan her neyse, Pavlus’un döneminde de, yani 2000 sene önce de 	etkin bir şekilde Şeytan’ın bu planına karşı koymuş 	durumundaydı. Aynı zamanda Elçi Pavlus’un, o dönemdeki 	imanlıların bunun ne olduğunu da bildiklerini var saydığı 	anlaşılıyor. Grekçe metinde neyin engellendiğinin açık 	olmaması, sadece engelleyen bir şeyin olduğunun belirtilmesi de 	önemli bir noktadır. Son olarak, bu durdurucu son günlerin 	arifesinde ortadan kalkacaktır. Şimdi bunları göz önünde 	bulundurarak, bu konuda en çok ileri sürülen görüşleri 	değerlendirelim:

	 		Kutsal Ruh: Son 		günlerde Şeytan’ın yetkisiyle ortaya çıkacak olan Mesih 		Karşıtı’nı gelmekten kim alıkoyabilir? Ancak kendisinden 		daha güçlü ilahi biri olsa gerek, değil mi? Kutsal Ruh ezelden 		beri kötülüğe karşı durur (bkz. Yar 6:3; Yu 16:8). Aynı 		zamanda, ortaya çıkacak Mesih Karşıtı belirli bir kimse 		olacağına göre, ancak başka bir kimse veya varlık ona karşı 		koyabilecektir. Mesih’in yedi yıllık sıkıntı döneminden 		önce gelip Kilise’yi yanına alacağı düşüncesini savunan 		kişiler, bu görüşü özellikle benimserler; yani, özellikle 		Kilise Çağında etkin olan Kutsal Ruh’un, Kilise’nin 		alınmasıyla birlikte yeryüzündeki özel görevini 		sonlandıracağı düşünülür. Böylece Kutsal Ruh ve Kilise 		dünyadan alınınca, Şeytan rahatlıkla sahte mesihini ortaya 		çıkartıp programına başlayabilecektir.





	 	Bu görüşün birçok mantıklı ve cazip yönü vardır; yalnız 	burada görüşün zayıf yönlerini de değerlendirmeliyiz. Kutsal 	Ruh Tanrı’nın Ruhu’dur, dolayısıyla Tanrı’nın tüm 	sıfatlarına sahiptir. Tanrı ezelden ebede hazır ve nazır, her 	yerde olan ve her şeye gücü yetendir. Öyleyse Kutsal Ruh’un 	belirli bir süreliğine dünyadan ayrılacağını düşünmek, 	O’nun ilahi niteliklerine uygun düşmez. Bu mümkün olsaydı, 	yedi yıllık sıkıntı zamanında Kutsal Ruh’un hiç 	çalışmayacağını savunmak zorunda kalırdık. Oysa ki dünyanın 	son sıkıntı döneminde Rab’bin Ruhu aracılığıyla çok şey 	yapacağını okuyoruz. Bir kere Yahudi halkı Rab’bin Ruhu 	sayesinde uyanıp İsa Mesih’i fark edecek ve büyük bir tövbe 	yaşayacaktır (bkz. Zek 12:10). Diğer uluslardan da özellikle 	iman eden Yahudilerin tanıklığıyla çok sayıda insanın iman 	edeceğini okuyoruz (bkz. Va 7:9-14). Biliyoruz ki Kutsal Ruh’u 	almadan hiç kimse Mesih’in çocuğu olamaz (Rom 8:9). O yüzden, 	Kutsal Ruh’un o süreç boyunca dünyadan ayrılacağını 	savunmak, başka birçok çelişkiye yol açabilir.

	 		Mikail: Şeytan’ın 		adamını engellemek başka kime düşebilir? Ancak çok büyük 		ilahi bir güç onu ortaya çıkmaktan alıkoyabilir. Buna göre, 		bazıları İsrail ulusunu korumakla yükümlü olan büyük 		Başmelek Mikail’i aday olarak öne sürüyorlar (bkz. Dan 12:1). 		Mikail’in Şeytan’ın güçlerine karşı savaştığını 		okuyoruz birçok ayette (bkz. Dan 10:13,21; Yah 9; Va 12:7). 		Daniel’in son bölümünden, son günlerde de özellikle büyük 		bir mücadele vereceğini biliyoruz.





	 	Ancak bu görüşün de bazı birçok zayıf yönleri vardır. 	Mikail’in kutsallar uğruna savaştığı ve kötülüğe karşı 	koyduğu doğrudur ama onun Pavlus’un döneminden bu yana Mesih 	Karşıtı’nı özellikle tuttuğunu ve alıkoyduğunu savunmak 	çok ileriye gidiyor sanki. Burada sözünü ettiğimiz 	engelleyicinin Pavlus’un döneminde de bu görevi yapıyor olması 	gerek. Aynı zamanda Mikail her ne kadar çok güçlü bir melekse 	de, Şeytan’ı asırlar boyunca bu kötü tasarısını 	gerçekleştirmekten alıkoyduğuna inanmak güçtür. Hatta Yahuda 	9’da Mikail’in Şeytan’a karşı gelmek istemediğini 	okuyoruz. O yüzden Pavlus’un kastettiği engelleyicinin Mikail 	olduğuna kanaat getiremiyoruz.

	 		Dünya devletleri: Bu 		en eski görüştür. İlk kilise çağındaki birçok kilise 		önderi, düzen ve barış sağlamak üzere atanan Roma devletinin 		sırası gelince ortadan kalkıp Mesih Karşıtı’na yer 		vereceğini ileri sürüyorlardı.41 		Bu bir gerçektir ki yeryüzündeki devletler kötülüğe karşı 		koymak üzere Tanrı tarafından atanmıştır (bkz. Rom 13:1-7). 		Nuh’tan bu yana Rab kötülüğün hesabını sorma yetkisini 		insanlardan oluşan hükümetlere vermiştir (Yar 9:6). Ama 		engelleyeni Roma devleti olarak görmenin bir başka sebebi var 		bence. İlk İsa Mesih imanlıları Eski Antlaşma’yı çok iyi 		biliyorlardı. Onlar Daniel 2 ve 7’de öngörülen olaylardan 		haberdardılar. Tahminimizce, Roma’nın yıkılışının 		ardından Mesih Karşıtı’nın, yani küçük boynuzun 		ortaya çıkmasını bekliyorlardı. O yüzdendir ki ayette 		özellikle zamanı gelince sözü vurgulanır. İlk 		imanlılar Tanrı’nın planının sırasına ve ilahi zaman 		dizinine göre gerçekleştiğini biliyorlardı. Bu yüzden son 		günlerin Roma devleti ortadan kalkmadan gerçekleşmeyeceğine 		inanıyorlardı. Bir de, hassas bir konu olduğundan dolayı, 		Pavlus burada Roma ismini zikretmekten kaçınmış olabilir.





	 	Şimdi birçok kişi bu görüşü hemen çöpe atmak ister çünkü 	nasılsa Roma devleti çoktan tarih olduğu halde Mesih Karşıtı 	ortaya çıkmamıştır. Ama daha sonra göreceğimiz gibi, 	Tanrı’nın son günlerle ilgili planında Roma’dan sonra 	yükselen ve sonra yıkılması beklenen bir devlet daha vardı 	(bkz. Va 17:9). Ancak Pavlus’un döneminde Vahiy henüz 	yazılmamıştı ve onlar ancak Daniel 2 ve 7’ye bakarak yorum 	yapabiliyorlardı. Yine de Elçi Pavlus’un yazdığı doğrudur. 	Günümüzde de dünya çapında düzen ve huzur sağlayan ve 	kötülüğün başını alıp aşırı bir şekilde çoğalmasına 	engel olmaya çalışan devletler, Şeytan’ın adamının ortaya 	çıkmasını engelliyor. Bu demek ki Mesih Karşıtı’nın dünya 	devletleri dizginleri elden kaçırdığı bir zamanda, boşluktan 	yararlanıp ortaya çıkacağı muhtemeldir.

	Özet olarak, bu bölümde Mesih’in 	gelişine engel oluşturan iki şey görüyoruz: 1. İmandan dönüş, 	2. Mesih Karşıtı’nın ortaya çıkması. Mesih Karşıtı’nın 	çıkmasına engel olan bir şey daha söz konusudur: Rab’bin çok 	önceden belirlediği son günlerle ilgili programda yazıldığı 	gibi, sırasına göre bir takım egemenlikler dünyadan geçecek ve 	ancak o zaman kaoslu bir ortamda Şeytan’ın adamı ortaya 	çıkacaktır. Şeytan’ın adamının muazzam bir aldatma 	kabiliyetine sahip olacağı aşikârdır. Ayrıca ulusları birçok 	şaşılası harikalar ve belirtilerle kandırmayı başaracaktır. 	Kendini de öyle bir yüceltecektir ki tüm ilahlar ve inançlardan 	üstün gösterecektir kendini. Ama zamanı dolduğunda, gerçek 	Mesih gelip onu cezalandıracak ve yok edecektir.

	VAHİY 13: Vahiy kitabı 	boşuna Kutsal Kitap’ın sonuna konulmamıştır. Vahiy bölümü 	Eski ve Yeni Antlaşma’nın alıntı ve ipuçlarıyla doludur. O 	yüzden onu anlamak için önce Kutsal Kitap’ın tümünü iyice 	okumuş ve etüt etmiş olmamız şart. Bu bölüm, Mesih 	Karşıtı’yla ilgili tüm bilgileri bir anlamda toplar ve yapbozu 	birleştirir.

	 		Vahiy 13:1-10: “Sonra on 		boynuzlu, yedi başlı bir canavarın denizden çıktığını 		gördüm. Boynuzlarının üzerinde on taç vardı, başlarının 		üzerinde küfür niteliğinde adlar yazılıydı. Gördüğüm 		canavar parsa benziyordu. Ayakları ayı ayağı, ağzı aslan ağzı 		gibiydi. Ejderha canavara kendi gücü ve tahtıyla birlikte büyük 		yetki verdi. Canavarın başlarından biri ölümcül bir yara 		almışa benziyordu. Ne var ki, bu ölümcül yara iyileşmişti. 		Bütün dünya şaşkınlık içinde canavarın ardından gitti. 		İnsanlar canavara yetki veren ejderhaya taptılar. "Canavar 		gibisi var mı? Onunla kim savaşabilir?" diyerek canavara da 		taptılar. Canavara, kurumlu sözler söyleyen, küfürler savuran 		bir ağız ve kırk iki ay süreyle kullanabileceği bir yetki 		verildi. Tanrı'ya küfretmek, O'nun adına ve konutuna, yani gökte 		yaşayanlara küfretmek için ağzını açtı. Kutsallarla savaşıp 		onları yenmesine izin verildi. Canavar her oymak, her halk, her 		dil, her ulus üzerinde yetkili kılındı. Yeryüzünde yaşayan 		ve dünya kurulalı beri boğazlanmış Kuzu'nun yaşam kitabına 		adı yazılmamış olan herkes ona tapacak. Kulağı olan işitsin! 		Tutsak düşecek olan Tutsak düşecek. Kılıçla öldürülecek 		olan Kılıçla öldürülecek. Bu, kutsalların sabrını ve 		imanını gerektirir.”





	Canavar diye tasvir edilen varlık 	Mesih Karşıtı’nı sembolize eder. Verilen tüm ayrıntılar, 	sembolik olarak onun nasıl bir insan olacağı ve ne şekilde 	davranacağı ile ilgilidir. Şimdi sıralanan unsurlara tek tek 	bakalım:

	 		On boynuzlu, yedi başlı 		bir canavarın: Canavar neredeyse ejderhaya (Şeytan) 		birebir benzemektedir, tek farkı ejderha gibi başında yedi taç 		değil, on taç olmasıdır. Bu benzerliğin sebebi, Şeytan’ın 		gücü ve yetkisiyle donatılmış olmasıdır. Hatta bu son dünya 		önderi, muhtemelen birebir Şeytan tarafından sahiplenecek ve 		yönlendirilecektir. On boynuz ve yedi başın anlamı da var. 		Kutsal Kitap’ı bilenler anımsayacaktır, bu rakam Daniel 7:7’de 		geçen on boynuzlu canavarı anımsatır. Orada on boynuzun Mesih 		Karşıtı’nın himayesinde hüküm sürecek on kralı sembolize 		ettiğini gördük. Peki, yedi başı ne anlama gelir? Bunu daha 		sonra Vahiy 17’inci bölümde ele alacağız.



Denizden çıktı: Bu 		canavarın denizden çıkması dikkat çekicidir. Yuhanna gibi bir 		Yahudi için deniz demek, Akdeniz demektir. Sembolik olarak, 		Akdeniz ve çevresinde bulunan kıyı halkları, yani Yahudi 		olmayan diğer ulusları temsil eder (bkz. Yşa 42:4-12; 49:1; 		60:5,9). Bu yüzden, Mesih Karşıtı’nın muhtemelen Yahudi 		olmayan diğer uluslardan çıkacağı düşünülür.



Boynuzlarının üzerinde 		on taç vardı: Canavarın ejderhadan tek farkı onun on taca 		sahip olmasıdır. Ejderhanın yedi başı taç giyinmişken, 		canavarın on boynuzu taç takmış görünüyor. Taç genellikle 		kraliyet sembolize eder. Daniel 7’de gördüğümüz gibi, Mesih 		Karşıtı on kralla birlikte hüküm sürecektir.



Başlarının üzerinde 		küfür niteliğinde adlar yazılıydı: Bu nitelik onun ne 		derece Tanrı’ya karşı olduğunu belirtir. Başları, ilerleyen 		sayfalarda da göreceğimiz gibi, canavarın temsil ettiği 		egemenliklerdir. Bunların üzerinde yazılan küfürleri tam 		olarak bilemiyoruz, belki de bilmek istemiyoruz. Ancak Mesih 		Karşıtı’nın çok övüngen ve son derece kibirli bir tutuma 		sahip olacağını daha önceki bölümlerde pek çok kez gördük.



Gördüğüm canavar parsa 		benziyordu. Ayakları ayı ayağı, ağzı aslan ağzı gibiydi: 		Canavarın görüşünü tarif ederken Yuhanna onun aynı anda 		birçok farklı hayvana benzediğini tespit eder. Kutsal Kitap’ı 		bilenler, bu hayvanların Daniel 7’de geçen ve diğer 		imparatorlukları temsil eden hayvanlar olduğunu fark edecektir. 		Bu son canavar, bir anlamda Tanrı’ya karşı gelmiş bütün 		imparatorlukların birleşimidir, yani gelmiş geçmiş tüm 		kötülüğün tek vücutta toplanmış halidir.



Ejderha canavara kendi gücü 		ve tahtıyla birlikte büyük yetki verdi: Şimdi canavarı 		korkunç yapan işin püf noktasına geliyoruz. Şeytan Mesih 		Karşıtı’na kendi gücünü, yetkisi ve hatta tahtını 		veriyor. Cinli bir insanın bile ne kadar korkunç olabildiğini 		biliyoruz; içinde Şeytan olan bir insan kim bilir ne kadar daha 		korkunçtur! Mesih Karşıtı da birebir Şeytan’la dolmuş bir 		insan olacaktır. Bugüne kadar gelmiş geçmiş tüm 		imparatorlukların arkasında esasında Şeytan ve cinler yer alır 		(bkz. Dan 10:13,20; Yu 16:11; 1Yu 5:19). Son günlere gelindiğinde 		de, Şeytan bu egemenliğinin yetkisini kendi adamı olan Mesih 		Karşıtı’na verecektir.



Canavarın başlarından 		biri ölümcül bir yara almışa benziyordu: Burada belirtilen 		yaranın muhtemel iki anlamı var. Birinci anlamda, Mesih 		Karşıtı’nın fiziksel olarak yaşadığı bir olay söz 		konusudur. Nasıl bir yara olduğu konusunda pek az bilgimiz var, 		ancak Zekeriya, akılsız çoban diye adlandırdığı ve 		genellikle Mesih Karşıtı’yla ilişkilendirilen birinin 		kolundan ve sağ gözünden vurulacağını belirtir (Zek 11:17). 		İkinci anlamı ise canavarın temsil ettiği egemenliklerle ilgili 		bir durum. Bunun açıklamasını daha sonra Vahiy 17. bölüm 		üzerinde çalışırken göreceğiz. Ama önemli olan şu ki bu 		canavar mucizevi bir şekilde iyileşir ve bütün dünya hayretler 		içinde kalır. Böylece herkes onun peşinden gitmeye başlar.



İnsanlar canavara yetki 		veren ejderhaya taptılar: Canavarın yaptıkları yüzünden 		insanlar, farkında olmasalar da, resmen Şeytan’a tapar hale 		gelirler. Kısa süre içinde de, “Canavar gibisi var mı? 		Onunla kim savaşabilir?” diyerek Mesih Karşıtı’na da 		tapacaklar, çünkü Mesih Karşıtı uluslarla yaptığı 		savaşlarda hep başarılı olacaktır.



Canavara, kurumlu sözler 		söyleyen, küfürler savuran bir ağız ve kırk iki ay süreyle 		kullanabileceği bir yetki verildi: Bu arada canavar iyice 		gururlanır ve Daniel 7’deki küçük boynuz gibi Tanrı’ya 		küfürler yağdırmaya başlar. Şeytan’dan aldığı bu yetki 		onun kırk iki ay, yani üç buçuk yıl hükmetmesini sağlar. 		Bunun önemini bir sonraki bölümde göreceğiz. Burada önemli 		olan şu ki Mesih Karşıtı kendini dünyanın kralı sanacak ve 		gerçek Tanrı’ya ve Konutuna karşı küfürlü sözler 		söyleyecektir. Ancak dünyayı hükmetmek için aldığı bu yetki 		kırk iki ay ile sınırlı olacaktır.



Kutsallarla savaşıp 		onları yenmesine izin verildi: Mesih Karşıtı’nın bir 		numaralı düşmanları Mesih’e iman etmiş kimseler olacak ve 		Rab belirli bir süreliğine onları ayak altında ezmesine izin 		verecektir. Mesih bu dönemdeki sıkıntıları şöyle anlatır: 		“Kılıçtan geçirilecek, tutsak olarak bütün uluslar 		arasına sürülecekler. Yeruşalim, öteki ulusların dönemleri 		tamamlanıncaya dek onların ayakları altında çiğnenecektir” 		(Luk 21:24). Bu son dönemde Mesih Karşıtı hep galip gibi 		görünecek ve Tanrı’nın halkına büyük sıkıntılar ve 		zulümler çektirecektir, ancak bunun süresi ve sonu 		belirlenmiştir.



Canavar her oymak, her 		halk, her dil, her ulus üzerinde yetkili kılındı: Sonuç 		olarak canavar her ulus üzerinde yetkili kılınıyor. Bazıları 		bu sözlerden Mesih Karşıtı’nın tüm dünya üzerinde tek 		hükümdar olacağı anlamını çıkarabilir. Ancak başka 		ayetlerden onun belirli bazı düşmanları olacağını biliyoruz 		(bkz. Dan 11:40). Demek ki her ulus ona boyun eğmeyecek ve sona 		kadar kendisine karşı direnecektir. Ayrıca, daha önce 		belirttiğimiz gibi, onun on krallı bir koalisyonu söz konusudur. 		Bundan, egemenliğinin belirli bazı ulusları kapsayacağını 		anlıyoruz. Canavarın krallığı küresel tek bir egemenlik 		olmayacak. Yalnız şunu diyebiliriz ki her ulus ve ırktan Mesih 		Karşıtı’nı izleyen olacaktır.





	Anlaşılan o ki 	Mesih Karşıtı son derece geniş ve kapsamlı bir egemenlik 	kuracaktır yeryüzünde. Bu sürede kendini hep yüceltecektir ve 	Tanrı’ya karşı gelecektir. Rab’bin halkını da resmen 	avlayacaktır. Diğer bütün halklar ona hayran kalacak ve 	birçokları ona birebir tapacaktır. Üstelik bir sonraki ayetlerde 	Mesih Karşıtı’nın yalnız olmadığını da öğreniyoruz.

	 		Vahiy 13:11-18: “Bundan 		sonra başka bir canavar gördüm. Yerden çıkan bu canavarın 		kuzu gibi iki boynuzu vardı, ama ejderha gibi ses çıkarıyordu. 		İlk canavarın bütün yetkisini onun adına kullanıyor, 		yeryüzünü ve orada yaşayanları ölümcül yarası iyileşen 		ilk canavara tapmaya zorluyordu. İnsanların gözü önünde, 		gökten yere ateş yağdıracak kadar büyük belirtiler 		gerçekleştiriyordu. İlk canavarın adına gerçekleştirmesine 		izin verilen belirtiler sayesinde, yeryüzünde yaşayanları 		saptırdı. Onlara kılıçla yaralanan, ama sağ kalan canavarın 		onuruna bir heykel yapmalarını buyurdu. Canavarın heykeline 		yaşam soluğu vermesi için kendisine güç verildi. Öyle ki, 		heykel konuşabilsin ve kendisine tapmayan herkesi öldürebilsin. 		Küçük büyük, zengin yoksul, özgür köle, herkesin sağ eline 		ya da alnına bir işaret vurduruyordu. Öyle ki, bu işareti, yani 		canavarın adını ya da adını simgeleyen sayıyı taşımayan ne 		bir şey satın alabilsin, ne de satabilsin. Bu konu bilgelik 		gerektirir. Anlayabilen, canavara ait sayıyı hesaplasın. Çünkü 		bu sayı insanı simgeler. Sayısı 666'dır.”





	Şekil 	4 - Ejderha ve iki canavar

	İlerleyen 	ayetlerde ikinci bir canavarla karşılaşıyoruz. İlk canavarın, 	yani Mesih Karşıtı’nın sağ kolu. Mesih’in ilk gelişinde 	nasıl ki Yahya Rab’bin yolunu hazırlayıp insanları Mesih’e 	çekmeye çalıştıysa, ikinci canavar da tüm ulusları Mesih 	Karşıtı’nın peşine takmaya çalışacaktır. Bu şahıs daha 	sonra sahte peygamber diye adlandırılacaktır (bkz. Va 	16:13; 19:20). Bu tanımlamadan ötürü onun dini bir kılıkla 	geleceği de düşünülür. Az önce sıraladığımız unsurlara 	detaylıca bir bakalım:

	 		Yerden çıkıyor: Bu 		canavarın ilk canavardan iki önemli farkı var: 1. Yerden 		çıkıyor, 2. İki boynuzu var. İlk canavarın denizden çıktığını 		gördük. Bu ikinci canavar ise yerden çıkıyor. Bu, canavarın 		nereden geldiği konusunda önemli bir ipucu olabilir. Bugün dahi 		Yahudiler kendi topraklarına büyük önem verirler, çünkü 		bunun Rab’bin vaadi olduğuna inanırlar. Böylece bugün dahi 		Yahudiler için ha eretz dedikleri toprak, her zaman 		memleketlerini temsil eder. O yüzden ikinci canavarın topraktan 		çıkması, onun Yahudi olacağına işaret ediyor olabilir. Bu 		canavarın kendini bir peygamber veya mesih olarak da lanse 		edeceğini düşünürsek, onun İsa Mesih gibi Yahudi kökeninden 		gelmesi mantıklı olacaktır. Fakat Yahudi olsa da, Mesih Karşıtı 		gibi muhtemelen Yahudilerden nefret eden biri olacaktır.



Kuzu gibi iki boynuzu 		vardı, ama ejderha gibi ses çıkarıyordu: Kuzu gibi görünüşe 		sahip olması çok dikkat çekici. Muhtemelen gerçek Mesih’i 		taklit etmeye çalıştığı ifade ediliyor (bkz. Yu 1:29; Va 		5:6). Mesih’in kendisi kuzu postuna girmiş sahte peygamberler 		çıkacak demişti (Mat 7:15). On boynuzlu canavarın karşısında 		iki boynuzlu olması, ilkinden daha küçük ve zayıf olduğunu 		gösterir. Ama ilginçtir ki sesi yine de ejderhanın sesine 		benzerdir. Demek ki ilk canavar gibi gücünü ve yetkisini 		Şeytan’dan almaktadır.



İlk canavarın bütün 		yetkisini onun adına kullanıyor, yeryüzünü ve orada 		yaşayanları ölümcül yarası iyileşen ilk canavara tapmaya 		zorluyordu: İkinci canavarın üstlenmiş olduğu misyon, tüm 		ulusların Mesih Karşıtı’na tapmasını sağlamaktır. Bu 		arada Mesih Karşıtı’yla aynı çalıştığı, hatta onun 		yetkisini birebir kullandığını görüyoruz.



İnsanların gözü önünde, 		gökten yere ateş yağdıracak kadar büyük belirtiler 		gerçekleştiriyordu: İlk canavar gibi sahte peygamberin de 		olağanüstü bazı güçleri olacak. Özellikle, insanları 		kandırmak için büyük belirtiler sergilediğini görüyoruz. 		Ancak yaptığı harikalara baktığımızda, yapıcı şeylerden 		ziyade gökten ateş yağdırmak gibi yıkıcı belirtiler 		gerçekleştirdiğini fark edebiliyoruz.



Onlara kılıçla 		yaralanan, ama sağ kalan canavarın onuruna bir heykel yapmalarını 		buyurdu. Canavarın heykeline yaşam soluğu vermesi için 		kendisine güç verildi. Öyle ki, heykel konuşabilsin ve 		kendisine tapmayan herkesi öldürebilsin: Daha önce sözünü 		ettiğimiz Mesih Karşıtı’nın aldığı ölümcül yara yine 		sözü konusu ama burada mucizevi bir şekilde hayata dönmeye 		başardığını okuyoruz. Sahte peygamber bu açıdan önemli bir 		rol oynuyor olmalı. Böylece Mesih’in dirilişini taklit 		ettiğini görüyoruz. Sahte peygamber de bu olayın üzerine Mesih 		Karşıtı’nın hatırına çok heybetli bir heykel 		yaptıracaktır. Ancak bu heykelin özel bir yanı var: Bir canlı 		gibi konuşabiliyor; ayrıca kendisine secde etmeyen herkesi 		öldürebiliyor. Böylece insanlar hem hayranlıktan hem de 		korkudan Mesih Karşıtı’na tapmaya başlayacaktır.



Küçük büyük, zengin 		yoksul, özgür köle, herkesin sağ eline ya da alnına bir işaret 		vurduruyordu: Bu arada sahte peygamberin düzenlediği yeni bir 		sosyoekonomik uygulama başlar. Mesih Karşıtı’nın 		egemenliğine bağlı olan herkesi sağ elinde veya alnında kendi 		işaretini taşımaya zorlar. Bu işaretin ne olacağı konusunda 		çok farklı düşünceler var. Yuhanna’nın döneminde bu kelime 		(Grekçe, xaragma), atların kalçalarına basılan 		damgalar, kölelerin taşıdığı işaretler veya paraya basılan 		resimler için kullanılırdı. O yüzden, insanların derisine 		basılan kalıcı bir mührün veya damganın söz konusu 		olabileceği düşünülür. Bazıları, bugün yaygın olan 		mikroçipe benzer bir şeyler olabileceğini ileri sürer. Belki 		gün gelir ki insanlar kredi kartı taşımak yerine tüm 		bilgilerini mikroçipe yükleyip derileri altına saklayabilir. 		Nasıl bir işaret olacaksa olsun, artık Mesih Karşıtı’nın 		egemenliğindeki herkesi kapsayacağı ve maddi açıdan 		bağlayacağı kesindir. Çünkü Mesih Karşıtı’nın işaretini 		taşımayan kimseler alışveriş yapamayacaklardır. Böylece 		Mesih Karşıtı’nın devleti, kimlerin kendisine tabi olup 		olmadığını rahatlıkla kontrol edebilecektir. İşareti 		almayanlar cezalandırılacaktır. Tanrı’nın bakış açısından, 		canavarın işaretini alan kimseler Mesih Karşıtı’yla birlikte 		cehennem azabına layık görüleceklerdir (Va 14:9-11). Onlar 		özellikle Tanrı’nın gazabına maruz kalacaklardır (Va 16:2). 		İşareti reddeden imanlılar ise yeryüzünde zulüm çekseler de 		Rab’bin yanındaki yerlerini koruyacaklardır (bkz. Va 15:2; 		20:4).





	 	Bu işaretin ne olduğu ile ilgili olarak Yuhanna, onun canavarın 	adı veya adını simgeleyen belirli bir sayı olduğunu belirtir. 	Sonra şunu da ekler: “Bu konu bilgelik gerektirir. 	Anlayabilen, canavara ait sayıyı hesaplasın. Çünkü bu sayı 	insanı simgeler. Sayısı 666'dır” (Va 13:18). Son 2000 yıl 	boyunca canavarın sayısı olan 666 rakamını çözmeye çalışan 	çok sayıda yorum piyasaya sunulmuştur. Elçi Yuhanna’nın bunun 	büyük bir bilgelik gerektirdiğiyle ilgili sözü, bir kere bizim 	bu konuda çok temkinli olmamız gerektiğini vurguluyor. William 	MacDonald şöyle sade bir açıklama yapar: “İnsanı temsil 	eden sayı altıdır. Bu sayının yediden bir sayı az olması, o 	kişinin Tanrı’nın yüceliğine ya da yetkinliğine 	ulaşmadığının akla getirebilir. Üç altı ise kötülüğün 	üçlü birliğidir.”42 	Yazarın belirttiği gibi, ilginçtir ki ejderha, denizden çıkan 	canavar ve yerden çıkan canavar bir anlamda Tanrı’nın kutsal 	Üçbirliğinin taklidini oluşturur. Carlos Madrigal da altı 	sayısıyla ilgili olarak şunu yazar: “Altı, Şeytanın 	isyanına uymuş olan insanın, Tanrı’ya ulaşmak ve kendini 	kendi tanrısı olarak ilan etmek için sarfettiği bütün boş 	çabaları simgeler. ‘Altı’, asla ‘yedi’ olamayan sayıdır! 	Bununla birlikte okuduğumuz bu son ayette belirtildiği gibi, 	Şeytan-insan işbirliğinin son başkaldırısının simgesi olan 	666, aynı zamanda bir kişinin ismini simgeliyor.”43

	 	Az önce değindiğimiz gibi, bu sayı bir ismin sembolik rakamıdır. 	Elçi Yuhanna’nın sayıdan söz ederken “hesaplayın” 	demesi, özellikle dikkat çekiyor. Şunu hatırlamalıyız ki eski 	İbranice ve Grekçe gibi birçok dilde 1, 2, 3 gibi sayıları 	temsil eden harfler yoktu. O yüzden normal harfler aynı zamanda 	belirli bir sayıyı da temsil ediyordu. Örneğin:





	 	Her harf belirli bir sayı temsil eder. Ayrıca her isim rakamlara 	da dökülebilir. Bu tür hesaplama bilimine gematria denir. 	Tarih boyunca birçok kişi bu metodu veya buna benzer yöntemleri 	kullanarak canavarın ismini çıkarmaya çalışmıştır. Böylece, 	kimi Neron, kimi Hitler, kimi ise Obama’nın Mesih Karşıtı 	olduğunu ispatlamaya girişmiştir. Yalnız şuna dikkat etmeliyiz 	ki Mesih Karşıtı’nın isminin ne olduğunu bilmeden sayısını 	hesaplamak mümkün değil, çünkü harfleri ve rakamları 	oynatarak binlerce farklı isim tutturmak olası. Ancak kendisi 	ortaya çıktıktan sonra buna benzer yöntemlerle onun Mesih 	Karşıtı olup olmadığını tespit etmek mümkün olacaktır.

	Buraya kadar gördüğümüz 	manzara özellikle Orta Doğu’da yaşayan bizler için çok ilgi 	çekicidir. İlk önce dünya sahnesine çıkacak çok güçlü bir 	önder öngörülüyor. On kraldan oluşan bir koalisyonla işbirliği 	yapacak ve onları yönetecek. Ardından peygamber olduğunu iddia 	eden bir başka şahsiyet çıkacak ve var gücüyle ilk dünya 	önderine destek olacak. İkisinin de ortak amacı insanların 	birleşip Rab’bin halkı olan İsrail’e karşı savaşmalarını 	sağlamak olacak. Neden ilginç bu? Çünkü daha şimdiden birçok 	insan burada olumsuz yönden tarif edilen bu dünya önderi ile 	yardımcısını büyük bir heyecanla beklemektedir. Oysa ki Kutsal 	Kitap’ın dediğine göre, çıkacak olan bu ikili gerçek Mesih 	veya peygamber değil, sahtekârlar olacaktır. Gerçek şu ki bu 	önder düeti esasında insanları bir yalana sürükleyecektir. 	Böylece, son günlerde insanların Rab’bin çok önceden olumsuz 	olarak öngördüğü bu olayları olumlu olarak karşılamaları 	için Şeytan gereken zemini hazırlamıştır bile.

	VAHİY 17: Mesih Karşıtı’nın 	kimliğini açıklayan belki de en önemli bölüme bakacağız 	şimdi. Canavarın esrarengiz kimliğini çözmek için gereken 	anahtar Vahiy 17’de bulunur. Bu bölüm daha önce sözü geçen 	yedi başlı on boynuzlu canavarın kim olduğunu ve kimleri temsil 	ettiğini çok çarpıcı bir şekilde açıklar.

	 		Vahiy 17:1-18: “Yedi tası 		alan yedi melekten biri gelip benimle konuştu: "Gel!" 		dedi. "Sana engin suların kenarında oturan büyük fahişenin 		çarptırılacağı cezayı göstereyim. Dünya kralları onunla 		fuhuş yaptılar. Yeryüzünde yaşayanlar onun fuhşunun şarabıyla 		sarhoş oldular." Bundan sonra melek beni Ruh'un yönetiminde 		çöle götürdü. Orada yedi başlı, on boynuzlu, üzeri küfür 		niteliğinde adlarla kaplı kırmızı bir canavarın üstüne 		oturmuş bir kadın gördüm. Kadın, mor ve kırmızı giysilere 		bürünmüş, altınlar, değerli taşlar, incilerle süslenmişti. 		Elinde iğrenç şeylerle, fuhşunun çirkeflikleriyle dolu altın 		bir kâse vardı. Alnına şu gizemli ad yazılmıştı: BÜYÜK 		BABİL, DÜNYA FAHİŞELERİNİN VE İĞRENÇLİKLERİNİN ANASI. 		Kadının, kutsalların ve İsa'ya tanıklık etmiş olanların 		kanıyla sarhoş olduğunu gördüm. Onu görünce büyük bir 		şaşkınlığa düştüm. Melek bana, "Neden şaştın?" 		diye sordu. "Kadının ve onu taşıyan yedi başlı, on 		boynuzlu canavarın sırrını ben sana açıklayayım. Gördüğün 		canavar bir zamanlar vardı, ama şimdi yok. Biraz sonra dipsiz 		derinliklerden çıkacak ve yıkıma gidecek. Yeryüzünde yaşayan 		ve dünya kurulalı beri adları yaşam kitabına yazılmamış 		olanlar canavarı görünce şaşacaklar. Çünkü o bir zamanlar 		vardı, şimdi yok, ama yine gelecek. "Bunu anlamak için 		bilgelik gerek. Yedi baş, kadının üzerinde oturduğu yedi 		tepedir; aynı zamanda yedi kraldır. Bunların beşi düştü, 		biri duruyor, ötekiyse henüz gelmedi. Gelince kısa süre kalması 		gerek. Yaşamış, ama şimdi yok olan canavarın kendisi sekizinci 		kraldır. O da yedilerden biridir ve yıkıma gitmektedir. Gördüğün 		on boynuz henüz egemenlik sürmemiş on kraldır; canavarla 		birlikte bir saat egemenlik sürmek üzere yetki alacaklar. Düşünce 		birliği içinde olan bu krallar güçlerini ve yetkilerini 		canavara verecekler. Kuzu'ya karşı savaşacaklar, ama Kuzu onları 		yenecek. Çünkü Kuzu, rablerin Rabbi, kralların Kralı'dır. 		O'nunla birlikte olanlar, çağrılmış, seçilmiş ve O'na sadık 		kalmış olanlardır." Bundan sonra melek bana, "Şu 		gördüğün sular -fahişenin kenarında oturduğu sular- halklar, 		toplumlar, uluslar ve dillerdir" dedi. "Gördüğün 		canavarla on boynuz fahişeden nefret edecek, onu perişan edip 		çıplak bırakacaklar. Etini yiyip kendisini ateşte yakacaklar. 		Çünkü Tanrı, amacını gerçekleştirme isteğini onların 		yüreğine koymuştur. Öyle ki, Tanrı'nın sözleri yerine 		gelinceye dek krallıklarını canavara devretmekte sözbirliği 		edecekler. Gördüğün kadın dünya kralları üzerinde egemenlik 		süren büyük kenttir."





	Şekil 	5 - Büyük Fahişe Babil (Vahiy 17-18)

	Bu bölümde ilk defa fahişe 	olarak tanımlanan bu karakterle karşılaşıyoruz. Sonra bu 	fahişenin canavarın sırtında oturduğunu okuyoruz ki bu da Vahiy 	13’te anlatılan canavardır. Anlaşılan şu ki bunlar işbirliği 	yapıyor. O yüzden canavarı daha iyi anlamak için önce fahişe 	diye tanımlanan karakteri tespit etmemiz gerek. Burada sözü 	edilen fahişe daha sonra Büyük Babil ismiyle anılır. 	Bununla ne denmek istendiğini öğrenmek ve sırrı çözmek için 	bölümde fahişeyle ilgili yazılanlara bakmamız gerek. Fakat 	ayrıntılar içinde kaybolmadan önce bölümün sonunda 	belirtilene dikkat etmemiz iyi olacaktır. Bölümün son ayetinde 	melek bu kadının ‘dünya kralları üzerinde egemenlik süren 	büyük kent’ olduğunu belirtir; yani Mesih Karşıtı’nın 	kuracağı egemenliğinin başkenti söz konusudur. Neresi olacağını 	tespit etmek için yine ayrıntılara bakmamız gerek:

	 		Engin suların kenarında 		oturuyor: Kadın suların, yani denizin kenarında oturmuş 		halde tasvir ediliyor. Daha sonra bu suların halkları, 		toplumları, ulusları ve dilleri temsil ettiğini 		okuyoruz (17:15). Demek ki kadının temsil ettiği şehir, birçok 		ulus ve halk üzerinde etkisini gösteriyor. Suların çoğunlukla 		Akdeniz’i temsil ettiğinden daha önce söz etmiştik (bkz. Va 		13:1). Dolayısıyla bu kentin Akdeniz civarında kurulu olması 		muhtemeldir.



Dünya kralları onunla 		fuhuş yaptılar: Kadın özellikle bir fahişe olarak tasvir 		ediliyor, çünkü bütün devletlerle her türlü iğrenç temasa 		girmiştir. Bu ahlaksızlık maddi ve manevi her türlü pisliği 		içerir. Vahiy 18. bölümden kadının, yani şehrin, özellikle 		ticaret konusunda çok büyük bir rol oynadığını okuyoruz. Bu 		kent, dünyanın en büyük metropol ve ticaret merkezlerinden 		biri, ahlaksızlığın hat safhada olduğu bir başkent olacaktır.



Kadın, mor ve kırmızı 		giysilere bürünmüş, altınlar, değerli taşlar, incilerle 		süslenmişti. Elinde iğrenç şeylerle, fuhşunun 		çirkeflikleriyle dolu altın bir kâse vardı: Kadın 		fahişeler gibi tepeden tırnağa süslenmiş olup iğrenç 		ticaretini sürdürmektedir. Şehir olarak düşünecek olursak, 		onun son derece lüks ve cazibeli bir şekilde donatıldığını 		anlayabiliriz. Ayrıca mor ve kırmızı kumaş, eski kral ve 		padişah dönemlerini; elindeki altın kâse, Rab’bin Sofrası’nda 		Mesih’in kutsal kanını sembolize eden kâseyi andırır (bkz. 		1Ko 10:16). Ancak Mesih’in kâsesini içen Kilise bir geline 		benzetilirken, burada Mesih Karşıtı’nın eşi rezil ve sarhoş 		bir fahişeye benzetilmektedir.



Alnına şu gizemli ad 		yazılmıştı: BÜYÜK BABİL, DÜNYA FAHİŞELERİNİN VE 		İĞRENÇLİKLERİNİN ANASI: Kadının ismi, hem ne kadar 		iğrenç bir ticaret çevirdiğini hem de ne kadar kapsamlı bir 		etki yarattığını belirtir. Aynı zamanda eski Babil kentinin 		ismini taşıması da ilginçtir. Babil kenti Nuh döneminden sonra 		Tanrı’ya başkaldıran ilk metropoldü (bkz. Yar 11). Daha sonra 		Kral Nebukadnessar Babil’i başkenti yaptı ve onu dünyanın 		yedi harikalarından biri haline getirdi. Ama Rab’bin 		peygamberlerinin sözü uyarınca, ahlaksızlığı yüzünden o 		koca kent yıkıldı ve bugüne dek harabeleri Bağdat’ın 		güneybatısında bulunuyor (bkz. Yşa 47; Yer 50-51). Dolayısıyla 		Vahiy 17. bölümde muhtemelen eski Babil söz konusu değildir, 		çünkü o şehir tarihe geçti artık. Kutsal Kitap’ta bazı 		şehir isimlerinin mecazi olarak kullanıldığını görüyoruz. 		Örneğin, Eski Antlaşma’da, yozlaşan Yeruşalim bazen Sodom 		ismiyle anılır (bkz. Yşa 1:9-10; Hez 16:46-56). Babil’in 		adının da 1. Petrus 5:13’te, Roma’nın kod adı olarak 		geçtiğini görüyoruz. Elçi Yuhanna’nın döneminde 		imparatorluğun başkenti olan Roma, aynı eski Babil gibi aşırı 		ahlaksızlığıyla ün salmıştı. İlk imanlılar Roma’ya 		Babil diye hitap ederlerdi, çünkü bu kentin ismi, zamanın 		başlangıcından beri Tanrı’ya karşı gelen Şeytan’ın 		egemenliğini temsil eder. Peki, burada adı geçen Büyük 		Babil yine Roma’yı mı temsil ediyor? Olabilir ama bu bir 		gerçektir ki Roma İmparatorluğu çoktan geçmiştir. O halde 		buradaki isim, son günlerde ortaya çıkacak olan Mesih 		Karşıtı’nın başkenti için kullanılan bir lakaptır. Bu 		metropol, asırlar boyunca gelmiş geçmiş tüm ahlaksızlıkların 		toplandığı yer ve merkezi olacaktır.



Kadının, kutsalların ve 		İsa'ya tanıklık etmiş olanların kanıyla sarhoş olduğunu 		gördüm: Bu kentin özellikle nam yaptığı bir konu da, 		Mesih imanlılarına karşı sürdürdüğü zulüm olacaktır. 		İmanlıları o kadar canice ve zalimce öldürecektir ki 		kanlarıyla adeta sarhoş olacaktır. Başka birçok bölümlerde 		belirtildiği gibi, son günlerde Mesih Karşıtı’nın 		egemenliği öncellikle Yahudilere ve Hristiyanlara yönelik devasa 		bir baskı kampanyası başlatacaktır (bkz. Dan 7:21; Luk 		21:12-14; Va 13:7).



Yedi baş, kadının 		üzerinde oturduğu yedi tepedir: Daha sonra Yuhanna kadının 		üzerinde oturduğu canavarın yedi başına dikkat çeker. 		Göreceğimiz gibi bunlar yedi kralı veya krallığı sembolize 		eder. Yuhanna bunların kadının üzerinde oturduğu yedi tepeyi 		simgelediğini açıkça belirtmiştir. Eskiden beri birçok kent 		tepeler üzerinde kurulagelmiştir. Birçok tepe işgal edilerek 		şehrin genişlemesi sağlanmıştır. Örneğin, Roma eskiden beri 		yedi tepe üzerinde kurulan kent diye biliniyordu; oysa ki şimdi 		yedi değil, on tepe olmuştur. Aynı şekilde İstanbul bugün 		dahi “yedi tepe üzerinde kurulan kent” diye biliniyor, o 		yüzden Yedi Tepe Üniversitesi gibi isimlere sahip yerler vardır 		İstanbul’da. Mesih Karşıtı’nın başkenti her neresi 		olacaksa, son derece büyük ve ünlü bir metropol olacağı 		anlaşılmaktadır.



Gördüğün canavarla on 		boynuz fahişeden nefret edecek, onu perişan edip çıplak 		bırakacaklar. Etini yiyip kendisini ateşte yakacaklar: Son 		olarak kadının kaderini de öğreniyoruz. Başta onunla işbirliği 		yapan uluslar ve krallar, sonunda ondan nefret eder hale gelecekler 		ve onu ayaklar altında çiğneyecekler. Daha da kötüsü, Rab’bin 		kendisi eski Babil’de olduğu gibi son Büyük Babil 		kentini büyük gazapla cezalandıracaktır (bkz. Va 16:19). Vahiy 		18. bölüm boyunca, eskiden bu şehirle ticaret yapan tüccarların 		ağıt yaktığını okuyoruz. Sonunda Babil diye anılan 		Mesih Karşıtı’nın başkenti tamamen yıkılacaktır.





	Gördüğümüz 	gibi, son günlerde Mesih Karşıtı’nın egemenliğine başkentlik 	yapacak olan ve Fahişe Babil diye anılan büyük bir 	metropol söz konusudur. Şimdiden hangi şehir olacağını 	bilemeyiz. Dubai, Roma, Kahire veya İstanbul gibi tüm Orta Doğu’ya 	hükmeden herhangi bir şehir olabilir. Ancak Mesih Karşıtı 	ortaya çıktığında, başkentini seçip onu daha da büyütecek 	ve dünya başkenti halinde getirecektir.

	Şimdi Mesih 	Karşıtı’nı temsil eden canavarın kimliğine tekrar bakalım. 	Bu bölümde özellikle Elçi Yuhanna canavarın kim olduğunu çok 	net bir şekilde ifşa ettiğini söyledik. Ancak Yuhanna bunun bir 	sır olduğunu ve anlamak için büyük bilgelik gerektirdiğini de 	vurgular (Va 17:7). Onunla ilgili verilen ayrıntılara bir bakalım:

	 		Gördüğün canavar bir 		zamanlar vardı, ama şimdi yok. Biraz sonra dipsiz derinliklerden 		çıkacak ve yıkıma gidecek: Burada ve devamındaki ayetlerde 		Mesih Karşıtı için kullanılan gizemli bir tanımlama veya 		unvan söz konusu: “vardı, yoktur ve bir daha çıkacak”. 		Bu bölümde bu tanımlama tam üç kere tekrarlanır. Aslında 		bunun gerçek Mesih’e karşı yapılan bir taklit olduğunu hemen 		fark edebiliriz. Vahiy kitabının başında birçok kez Mesih için 		“var olan, var olmuş ve gelecek olan” sözleri yer 		almaktadır (bkz. Va 1:4, 8). Anlaşılan şu ki Şeytan birilerini 		resmen ölümden geri getirmeye çalışacaktır. Vahiy 13. bölümde 		söz edilen başındaki ölümcül yara, bir açıdan Mesih 		Karşıtı’nın yaralanıp mucizevi bir şekilde hayata döndüğünü 		ifade ediyor olabilir. Yalnız geri geldiği zaman Kutsal Kitap 		dipsiz derinliklerden çıkacağı, yani Mesih Karşıtı’nın 		birebir Şeytan’ın bağrından kopacağı belirtiliyor. Bu 		olağanüstü dirilişi gören insanlar ona resmen tapacak ve körü 		körüne ardından koşacaktır. Oysa ki onun gittiği yer esas 		yıkımdır. Çünkü bu dönemin sonunda gerçek Mesih onu 		yıkacaktır (bkz. Va 19:19-20).



Yedi baş, kadının 		üzerinde oturduğu yedi tepedir; aynı zamanda yedi kraldır. 		Bunların beşi düştü, biri duruyor, ötekiyse henüz gelmedi. 		Gelince kısa süre kalması gerek: Elçi Yuhanna burada 		canavarın yedi başın anlamını açıklamaya başlar. İlkin, bu 		başların Mesih Karşıtı’nın iğrenç işlerini yürüttüğü 		başkentin üzerinde kurulduğu yedi tepe olduğunu belirtir. Bu 		yedi başın aynı zamanda yedi kralı sembolize ettiği de 		belirtiliyor. Ardından, melek, söz konusu yedi kralın beşinin 		düştüğünü, biri hala durduğunu ve yedincisinin henüz 		çıkmadığı bildirir. Bunlar Mesih Karşıtı’nın döneminde 		yaşayan on kral değildir, onlar eşzamanlı olarak krallık 		edecektir. Birinin duruyor olduğunu söylemesi, muhtemelen Elçi 		Yuhanna döneminde krallığını sürdürmekte olan Roma 		İmparatorluğu’nu işaret eder. Öyleyse tarif edilen 		krallıkları Roma’ya endeksleyerek şöyle sıralamak mümkündür:





	 		 			Mısır Krallığı: İsrail’i 			köleliğe bağlayan krallık.



Asur Krallığı: İsrail 			Krallığı’nı (ikiye bölünen İsrail’in kuzeydeki 			krallığı) sürgüne götüren krallık (MÖ 722)



Babil Krallığı: Yahuda 			Krallığı’nı (ikiye bölünen İsrail’in güneydeki 			krallığı) sürgüne götüren krallık (MÖ 586)



Med Pers Krallığı: 			Yahudileri kendi topraklarına salıveren krallık (MÖ 538)



Grek Krallığı: Yahudilerin 			tapınağını murdar eden krallık (MÖ 168)



Roma Krallığı: İsrail’i 			işgal eden ve Yahudilerin tapınağını yok eden krallık (MS 			70)





	 	Peki, bu altı krallık arasındaki ortak özellikler nelerdir? 	Belirttiğimiz gibi, bu krallıkların hepsi bir şekilde Rab’bin 	halkı olan Yahudilerle ilişkiliydi. Ayrıca Mısır ve Asur hariç 	hepsi bir şekilde Yeruşalim tapınağına el uzattılar. En 	önemlisiyse, bunların hepsi Orta Doğu genelinde hüküm sürdüler. 	Unutmayalım ki Kutsal Kitap’ın son günlerle ilgili bildirdiği 	peygamberliklerin odak noktası, hep Rab’bin halkı İsrail 	olmuştur.

	 	Şimdi en çok dikkatimizi çeken şudur ki Roma’dan sonra 	Yuhanna’nın döneminde henüz gelmemiş olan yedinci bir 	baş, yani krallık daha bekleniyor. Devamındaki ayetlerde 	göreceğimiz gibi, Mesih Karşıtı bu yedinci baştan çıkacaktır. 	Buradaki yedinci baş, Daniel 2’de söz edilen ayaklarla ve Daniel 	7’de söz edilen canavarla birdir. Bu, Mesih Karşıtı’nın 	öncesinde dünya sahnesine çıkan son egemenliktir. Daha önce 	belirtiğimiz gibi, kimi yorumcular bu son egemenliğin, (ilkiyle 	ortak noktalarından ötürü) dirilmiş bir Roma egemenliği veya 	benzer bir birlik (Avrupa Birliği veya ABD vb) olacağını 	düşünür. Kimileriyse, Doğu Roma Bizans Krallığı’ndan Orta 	Doğu hâkimiyetini devralan son büyük egemen Osmanlı Devleti 	olacağını tahmin eder. Hangi görüşün isabetli olduğunu kesin 	olarak söylemek elbette mümkün değildir, ancak bu son 	egemenliğin, yeniden canlanacak bir egemenlik olduğu ayette net 	biçimde belirtiliyor.

	 		Yaşamış, ama şimdi yok 		olan canavarın kendisi sekizinci kraldır. O da yedilerden biridir 		ve yıkıma gitmektedir: En sonunda melek canavarın sekizinci 		kral olduğunu belirtir. Aslında canavar kendisinden önceki tüm 		dünya imparatorluklarını bir anlamda temsil eder ama kendisi 		hepsinden sonra çıkacaktır. Bu açıdan o hem yedilerden biridir 		hem de hepsinin toplamıdır. Ama aynı zamanda Mesih Karşıtı’nın 		hep var olmuş, yok edilmiş ve yine çıkacak olan 		unvanıyla anılması, onun yedinci başın dirilmiş veya yeniden 		canlanmış hali olduğunu da ortaya koyar. Grek, Roma ve Osmanlı 		gibi büyük imparatorluklar sona ermişlerdir. Peki, onlardan biri 		yeniden filizlenebilir mi? Tarihçiler çoktan onları gömdüler. 		Onların kökünden tüm Orta Doğu’ya hükmeden bir imparatorluk 		yeniden çıkarsa insanlar gerçekten şaşırmazlar mı? Üstelik 		de mucizeler yapan ve son derece karizmatik bir önder tarafından 		yönetilirse herkes ona adeta tapmaz mı?



Gördüğün on boynuz 		henüz egemenlik sürmemiş on kraldır; canavarla birlikte bir 		saat egemenlik sürmek üzere yetki alacaklar: Melek son olarak 		yedi başlı canavarın on boynuzunu da açıklar. Kutsal Kitap’ta 		gördüğümüz gibi, boynuz genellikle güçlü bir önderi veya 		kralı sembolize eder (bkz. Dan 7). Bu on kral, Mesih Karşıtı’yla 		işbirliği yapan ve Orta Doğu’da hüküm süren müttefik bir 		güç oluşturacaktır. Bu krallar güç ve yetkilerini kısa bir 		süreliğine canavarla birlikte paylaşacaklar, sonra Mesih Karşıtı 		onlardan üç tanesini devirecek ve ayaklar altına alacaktır 		(bkz. Dan 7:8). Mesih Karşıtı’nın bu koalisyonu özellikle 		Mesih ve halkına karşı savaşacaktır. Mesih’in soydaşları 		olan Yahudilere saldıracaklar ama sonunda bozguna uğrayacaklar, 		çünkü gerçek Mesih ortaya çıkıp halkını savunacak ve tüm 		düşmanlarını cezalandıracaktır. Bu da Armagedon denilen son 		savaşta gerçekleşecektir.





	ÖZET: Gördüğümüz gibi, 	Kutsal Kitap son günlerde dünya sahnesine çıkacak olan Mesih 	Karşıtı’yla ilgili pek çok ayrıntı sunar. Bunları aşağıdaki 	tabloda özet halinde görebiliriz:

	 		 		 		 		 			 				MESİH KARŞITI

			 			 				Özellikler

			 			 				Ayetler



		 			 				İsimleri neler?

			 			 				Asur

				Gog

				Küçük boynuz

				Dilediği gibi davranan Kuzey Kralı

				Akılsız çoban

				Yasa tanımaz adam

				Mesih Karşıtı

				On boynuzlu, yedi başlı canavar

			 			 				Mik 5:5-6

				Hez 38-39

				Dan 7:8

				Dan 11:36

				Zek 11:16

				2Se 2:3

				1Yu 2:18; 4:3

				Va 13:1



		 			 				Nereden gelir?

			 			 				Büyük canavarın (dünyanın son 				krallığının) başından çıkar.

				Denizden çıkar; Akdeniz 				bölgesinden, Yahudi olmayan biri.

				Dipsiz derinliklerden çıkar, yani Şeytan’dan esinlenir.

			 			 				Dan 7:8

				Va 13:1

				Va 17:8



		 			 				Karakter özellikleri neler?

			 			 				Böbürlenen bir ağzı vardır. 				Tanrı’ya küfürler söyleyecek.

				Kendini bütün tanrılardan daha 				büyük gösterecek.

				Atalarının ilahlarına ve 				kadınların bağlandığına ilgisiz olacak.

				Kendini tanrı gibi gösterecek.

				Şeytan’ın etkinliğini 				sergileyecek.

				Tanrı’ya küfürler savuran bir 				ağzı var.

				Bir zamanlar vardı, yok oldu ve bir daha çıkacak.

			 			 				Dan 7:25; 11:36

				Dan 11:36

				Dan 11:37

				2Se 2:4

				2Se 2:9

				Va 13:5

				Va 17:8,11



		 			 				Dostları kimler?

			 			 				Canavarın başından çıkan ve 				onu destekleyen on kral.

				Şeytan ona gücünü ve tahtını 				verecek.

				Yerden çıkan iki boynuzlu canavar 				onu destekleyecek.

				Fahişe Babil onun başkenti olacak.

			 			 				Dan 7:24

				Va 13:2

				Va 13:11

				Va 17-18



		 			 				Düşmanları kimler?

			 			 				Kutsallarla (Yahudi ve Hristiyan) 				savaşacak ve onları yenecek.

				Güney Kralı onunla savaşacak.

			 			 				Dan 7:21,25

				Dan 11:40



		 			 				Egemenliğinin özellikleri neler?

			 			 				On boynuzun (kralın) üçünü 				tahtından indirecek.

				Yedi krallığın sonrasında 				ortaya çıkacak.

				On kralla birlikte hüküm sürecek.

			 			 				Dan 7:24

				Va 17:9-10

				Va 17:12



		 			 				Genel olarak yapacakları neler?

			 			 				Belirlenen zamanları ve yasaları 				değiştirmeyi amaçlayacak. Kaleler ilahını yüceltecek. 				Onunla sağ sola saldıracak.

				Her türlü mucize ve yanıltıcı 				belirtilerle insanları aldatacak.

				Başından ölümcül bir yara 				alacak ama sonra iyileşecek.

				Her ulustan insanlar onu izleyecek 				ve yüceltecek.

				Onun adına büyük bir heykel 				yapılacak, herkes ona tapacak.

				Adının ve sayısının işareti 				herkese verilecek.

				Kuzuya karşı savaşacak ama 				sonunda yenilecek.

				Dünya krallarını Mesih’e karşı savaşmak üzere 				toplayacak.

			 			 				Dan7:25

				Dan 11:38

				2Se 2:9

				Va 13:3

				Va 13:7

				Va 13:14

				Va 13:16

				Va 17:14

				Va 19:19



		 			 				İsrail’e karşı yapacakları neler?

			 			 				Birçoklarıyla bir haftalık (yedi 				yıllık) antlaşma yapacak. Haftanın yarısı geçince sunuyu 				da yasaklayacak. Tapınağın üst bölümüne yıkıcı 				iğrenç şeyi yerleştirecek.

				Ordularıyla birlikte İsrail’de 				çadırını kuracak.

				Tanrı’nın tapınağında 				oturacak.

				Dünyanın ordularını İsrail’in topraklarında 				toplayacak.

			 			 				Dan 9:27

				Mat 24:15





				Dan 11:45

				2Se 2:4

				Va 16:13,16



		 			 				Egemenliği ne kadar sürecek?

			 			 				Yedi yıllık bir anlaşma yaparak 				geçici bir barış sağlayacak.

				Kutsallar üç buçuk yıl eline 				teslim edilecek.

				Kırk iki ay süreyle kullanabileceği bir yetkisi olacak.

			 			 				Dan 9:27

				Dan 7:25

				Va 13:5



		 			 				Sonu nasıl?

			 			 				Öldürülecek, bedeni kızgın 				ateşe atılacak. Yok edilecek.

				Rab İsa onu ağzının soluğuyla 				öldürecek.

				Sahte peygamberiyle birlikte ateş gölüne atılacak.

			 			 				Dan 7:11, 26

				2Se 2:8

				Va 19:20





	Bir insanın 	hayatının binlerce sene öncesinden bu kadar net ve ayrıntılı 	bir şekilde anlatılması gerçekten şaşırtıcıdır! Durum 	buyken, kendisi ortaya çıkınca herkes onu hemen tanımaz mı? 	Hayır. Çünkü bu şahıs ortaya çıktığında hiç kimse onun 	kötü niyetli biri olduğunu veya Şeytan tarafından 	yönlendirildiğini tahmin bile etmeyecek. Şeytan son derece akıllı 	ve kurnazdır; kendine ışık meleği süsü vermeyi beceren İblis 	elbette ki son kralını çok iyi kamufle edecektir. Hatta ilginçtir 	ki bizler bu şahsı ne kadar ki Mesih Karşıtı diye biliyorsak da 	Kutsal Kitap ona pek çok isim veriyor. Ortaya çıktığında bir 	Mesih adayı olarak kendini göstermeyebilir, öyle bir iddiası 	bile olmayabilir. Tersine, başta çok kabiliyetli ve karizmatik bir 	siyasi lider veya önder olarak ortaya çıktığını düşünün. 	Üstelik, asırlardır bir türlü barış içinde yaşayamayan Orta 	Doğu ülkelerini birbiriyle barıştırmayı becerdiğinde 	reytingleri tavana vuracaktır. Dahası, bir takım olağanüstü 	belirtiler ve mucizeler gerçekleştirdiğinde insanlarımız 	karşısında mum gibi eriyecektir. Rab’bin Sözü bazı 	imanlıların bile aldanıp imandan sapacağını belirtir. İnsanlar 	onu peygamber yerine koyup arkasından koşup ona kenetlenecekler. 	Burada söylediklerimiz pek de hayali şeyler değil, her an Orta 	Doğu’da gerçekleşebilecek bir manzara bu. Şunu biliyoruz ki 	Mesih Karşıtı’nın bir numaralı düşmanı ve hedefi Yahudiler 	ve Mesih imanlıları olacaktır. Orta Doğu ülkelerini onlara 	karşı örgütlemek pek zor olmayacaktır. Kaldı ki Kutsal 	Kitap’ta yazılan tüm bu olayların gerçekleşmesi için sadece 	bu adamın çıkması bekleniyor. Senaryo binlerce sene önce 	hazırlandı, sahne de kuruldu, izleyiciler de hazırdır, geriye 	bir tek başroldeki şahsın çıkması kaldı.

	Küçük bir 	detayı netliğe kavuşturmak adına; bizler Mesih Karşıtı veya 	Anti Hristos dediğimizde birçok insan hemen onu Deccal diye anlar. 	Oysa bu iki karakter ile ilgili verilen bilgiler her ne kadar 	yüzeysel olarak benziyorsa da, farklıdırlar. Kutsal Kitap’a 	göre, önce Mesih Karşıtı ortaya çıkacak ve sonra gerçek 	Mesih gelip onu yenecektir. Ama genel inanışa göre önce Mehdi 	veya bir benzeri gelecek, daha sonra ortaya çıkacak olan Deccal’ı 	ezecektir; yani tam tersi bir durum söz konusudur. O yüzden Kutsal 	Kitap’ın tarif ettiği Mesih Karşıtı’nı Deccal’la 	karıştırmamak gerek.

	Ayrıca şunu da 	belirtmekte fayda var, burada Kutsal Kitap’ın Mesih Karşıtı’yla 	ilgili verdiği ayrıntıları değerlendirirken belirli bir ulusu 	yargılamak veya lekelemek gibi bir düşünce yoktur. Hiçbirimiz 	son günlerde tam olarak ne olacağını bilemeyiz. Ancak Tanrı’nın 	sözünün yolumuzu aydınlattığı ölçüde olasılıkları 	değerlendirip anlayış kazanmaya çalışıyoruz. İnancımız şu 	ki son günler yaklaştıkça manzara netleşecek ve tüm taşlar 	yerine oturacaktır. Bizim için önemli olan, her ihtimale karşı 	ayık ve uyanık olmaktır.

	B.	Sıkıntı 	dönemi

	İsa Mesih yeryüzüne gelip 	egemenliğini kurmadan önce, Kutsal Kitap tüm dünyayı sarsacak 	ve özellikle İsrail halkını zorlayacak büyük bir sıkıntı 	dönemi olacağından söz eder. Daniel o dönemi şu sözlerle 	anlatır: “Ulusun oluşumunda beri hiç görülmemiş bir 	sıkıntı dönemi olacak” (Dan 12:1). Yeremya bu zaman 	diliminin “Yakup’un soyu için sıkıntı dönemi” 	olacağını belirtir (Yer 30:7). Mesih de bu dönemde yaşananları 	“doğum sancılarına” benzetir (Mat 24:8). Anlaşılan 	şu ki bu dönem özellikle İsrail halkı için son derece sancılı 	geçecektir.

	Bu dönemin 	başlangıç noktasını, süresini ve sonunu daha önce Daniel 9. 	bölümde gördük bile. Yetmiş haftalık peygamberliğin sonunda 	kalan bir hafta, esas sıkıntı döneminin yaşanacağı zamandır. 	Buradan bu dönemin yedi yıl süreceğini biliyoruz ve Mesih 	Karşıtı’nın Orta Doğu’daki birçok ulusla antlaşma 	yapmasıyla start alacağını öğrendik. Sonu ise Mesih 	Karşıtı’nın cezalandırılmasıyla gerçekleşecektir. Ayrıca 	bu dönemin ortasında Yahudilerin Tapınağında yıkıcı 	iğrenç şeyin dikilmesi diye tasvir edilen büyük bir olay 	yaşanacağını da öğrendik. Yine bu dönemde Kutsal Kitap’ın 	sahte peygamber diye adlandırdığı bir şahıs ortaya 	çıkacak ve Mesih Karşıtı’na destek verecektir. Ondan sonra bu 	ikili Şeytan’dan güç alarak, özellikle Yahudilere karşı 	büyük bir savaş vermeye başlayacaktır.

	Daha diğer 	ayrıntılara girmeden önce şimdiden edindiğimiz bilgilerle yedi 	yıllık sıkıntı döneminin parametrelerini az çok şöyle 	belirleyebiliriz:

Sıkıntı 		Dönemi





İsrail’e 		Zulüm





	 	 		Mesih 		Karşıtı

	 	 		Sahte 		Peygamber

		666 		Rejimi





	 	 		Sahte 		Peygamber

		666 		Rejimi





	 	 		Mesih 		Karşıtı





M.Karşıtı 		Yargılanır

	 	 		Birçoklarıyla 		Yapılan Antlaşma

	 	 		Yıkıcı İğrenç 		Şey





3 buçuk yıl

	 	 		3 buçuk yıl





7 YIL





	Çok ilginçtir, 	Kutsal Kitap bu yedi yıllık sıkıntı dönemi ile ilgili o kadar 	çok ayrıntılı bilgi sağlıyor ki eşi benzeri yoktur tarihte. 	Şeytan bu dönemde ne yapmaya çalışacak az çok gördük ama 	Tanrı’nın bakış açısından ne olacağını ancak şimdi 	göreceğiz. Bu konuda, özellikle Kutsal Kitap’ın son bölümü 	olan Vahiy kitabı bizlere rehberlik edecek.

	VAHİY KİTABI: Tanrı’nın 	gelecek için tasarladığı planı çok kapsamlı ve muazzam 	ayrıntıyla anlatan Vahiy kitabı gerçekten bir harikadır. Başta 	onu anlamak birçoğumuza zor gelebilir. Nedeni şudur ki Vahiy’in 	kendine has bir anlatım şekli vardır. Carlos Madrigal bunu şöyle 	açıklar: “Vahiy’in bu anlatım biçimine, Grekçe isminden 	türeyen “apokaliptik” stili denir. Bu, hem son olayların 	anlatılması hem de sembolik bir dil kullanılması demektir. Eski 	Antlaşma’nın Daniel, Hezekiel ve Zekeriya bölümleri de bu 	anlatım biçimine dahildir.”44 	Apokaliptik denilen bu stildeki kitapların bazı ortak 	özelliklerini şöyle özetleyebiliriz:

	 		Ana kaynağı Eski 		Antlaşma’nın esinidir: İlginçtir ki Vahiy kitabı diğer 		tüm Yeni Antlaşma bölümlerinden çok daha fazla Eski 		Antlaşma’ya gönderme yapar. Yaklaşık 250’den fazla alıntı 		ve hatırlatma söz konusudur.45 		O yüzden Vahiy kitabını anlayabilmek için öncellikle Kutsal 		Kitap’ın diğer bölümlerini iyi bilmek şarttır.



Genellikle rüya ve görümle 		açıklanır: Daniel’de gördüğümüz gibi, Vahiy kitabında 		da Elçi Yuhanna’nın gördüğü ve birebir yaşadığı her şey 		bir görümdü. Rab bu şekilde peygamberleri resmen geleceğe 		taşıyıp henüz tarihe geçmemiş olayları görmelerini, hatta 		yaşamalarını sağlayabildi (bkz. Hez 40-48).



Sembolik ve mecazi bir dil 		kullanır: Vahiy kitabında birçok imgeyle karşılaşırız: 		atlılar, ejderha, yedi başlı canavar, fahişe vb. Bunlar ne 		kadar sembolik olsalar dahi, aslında gerçek bazı kimseleri veya 		olayları temsil ettiğini unutmamalıyız. O yüzden bunları 		yorumlarken metnin içeriğindeki ipuçlarına dikkat etmek son 		derece önemlidir. Sonuç olarak apokaliptik yazılar ne kadar ki 		sembolik, şifreli veya gizemli bir hale bürünmüşlerse de, son 		günlerde fiilen gerçekleşecek olayları betimliyorlar. Zamanı 		yaklaştıkça da bu olaylar netleşecektir.





	Vahiy kitabı 	geleceği açıklıyorsa da, öncellikle İsa Mesih’in kendi 	açıklamasıdır. Kitabın başından sonuna kadar hep Mesih’in 	kimliği ve zaferi ön plandadır (bkz. Va 1:4-8, 12-18; 4:5-14; 	11:15; 15:3-4; 19:11-16; 22:12-16). İlk bölümde İsa Mesih 	havarisi olan Yuhanna’ya yücelerdeki görkemini sergiledikten 	sonra, o dönemde Asya İli’nde (bugünkü Ege Bölgesi ve 	civarını kapsayan Roma vilayetiydi) bulunan yedi kiliseye 	mektupları dikte ettirmeye başlar. Bunlar aslında tüm kiliseleri 	temsil eder ve bir anlamda hepsine yazılmıştır (bkz. Va 2:7, 11, 	17).

	Vahiy kitabının 	dördüncü bölümünde, Yuhanna’nın kaleme aldıklarını 	okuyan hepimiz onunla birlikte ansızın geleceğe ışınlanmış 	bulunuruz. Bu noktadan itibaren kitabın sonuna kadar anlatılan her 	şey gelecekte olacak olaylardan ibarettir. Özellikle 4-19. 	bölümleri, burada söz konusu olan sıkıntı dönemini 	ayrıntılı olarak işler. Bu bölümlerde sıkıntı döneminde 	yaşanacak pek çok olayla ilgili önemli bilgiler yazılıdır. 	Kanımızca bu bölümler çoğunlukla kronolojik olarak ilerler. 	Kitabı bu şekilde yorumlamamıza sebep olan, içeriğindeki 	taslaktır. Vahiy 1:19’da Mesih şunu belirtir: “Bunun için 	gördüklerini, şimdi olanları ve bundan sonra olacakları yaz.” 	Böylece bizlere kitabın ana hatlarını belirlemiş bulunur. 	“Gördüklerini” derken ilk bölümde kendisine 	açıkladıklarını kastediyor. “Şimdi olanlar” ise 	2-3. bölümde kiliselere yazılanları kastediyor. “Bundan 	sonra olacakları” ifadesi gelecekte yaşanacak olayları 	tarif eden 4-22. bölümleri kasteder. Böylece Vahiy kitabını 	aşağıdaki çizelgede olduğu gibi görüntüleyebiliriz:





Vahiy 	Kitabının Gelişme Süreci





TANRI’NIN GAZABI: Biz imanlılar Tanrı’nın gazabından pek bahsetmeyiz, çünkü Tanrımız sevgidir. Bu doğrudur ama madalyonun bir diğer yüzüne de bakmamız gerek. Tanrı insanlara olan eşsiz sevgisini zamanın başlangıcından bu yana eksiksizce göstermektedir. Tüm bunların sonucunda kendi Oğlu’nun da insanlık uğruna hain çivilerle çarmıha çakılmasına izin verdi. Bu, sevginin doruk noktasıydı. Ancak insanların çoğu onlar için canını feda eden Mesih’in tatlı yüzüne bugün dahi tükürmeye devam ediyor. Mesih’e iman eden insanlar da o günden beri hep Mesih gibi hırpalandılar, avlandılar ve bu modern çağda bile hala korkunç zulümlere maruz kalıyorlar. Evet, Tanrı’nın sevgisi sonsuzdur ama sabrının da bir sınırı var. Çünkü o aynı zamanda adil bir Tanrı’dır. Bir noktadan sonra yeryüzünde işlenen bunca haksızlığa ve zulme karşılık vermesi gerek. Elçi Pavlus bizi öç almama konusunda uyarırken şunu hatırlatır: “Rab diyor ki, 'Öç benimdir, ben karşılık vereceğim'” (Rom 12:19). İşte bu son sıkıntı dönemi Tanrı’nın nihayet karşılık verdiği zamandır.

Kutsal Kitap’ın birçok yerinde Rab’bin günü geldiğinde hasımlarını yargılayacağını söyler (bkz. Mez 2:4-9; Rom 2:5,8). Aslında yeryüzün kötülük hesabı bir hayli kabarıktır. O yüzden birçok kez imanlıların Tanrı’ya özellikle bu konuda yakındığını okuyoruz (bkz. Mez 62; 83; Zek 1:12). Aslında Rab daha çok insan kurtulsun diye bekliyor, çünkü kimsenin mahva gitmesini istemiyor (2Pe 3:9). Ancak zaman dolduğunda adaletini gösterecektir. Elçi Pavlus şöyle açıklar:

	2. Selanikliler 1:5-8: “Bütün 	bunlar Tanrı'nın adil yargısının belirtisidir. Sonuç olarak, 	uğrunda acı çektiğiniz Tanrı Egemenliği'ne layık 	sayılacaksınız. Tanrı adil olanı yapacak: Size sıkıntı 	çektirenlere sıkıntı ile karşılık verecek, sıkıntı çeken 	sizleriyse bizimle birlikte rahata kavuşturacaktır. Bütün bunlar 	Rab İsa alev alev yanan ateş içinde güçlü melekleriyle gökten 	gelip göründüğü zaman olacak. Rabbimiz İsa, Tanrı'yı 	tanımayanları ve kendisiyle ilgili Müjde'ye uymayanları 	cezalandıracak.”





Ayette okuduğumuz gibi, Mesih ikinci gelişinde tüm düşmanlarını yok edecektir ve adaletini sağlayacaktır. Ancak ondan önceki yedi yıl boyunca, Şeytan bir taraftan Tanrı’nın halkını kovalarken, Rab tüm uluslar üzerine korkunç belalar göndererek gazabını göstermeye başlayacaktır. İsa Mesih’in kendisi bunun ayrıntılarını Vahiy kitabında Elçi Yuhanna’ya açıklıyor. İlk önce yedi kez mühürlenmiş bir tomar söz konusu, sonra yedi borazan ve en sonunda yedi tas. Bunların her biri farklı bir olayı sembolize eder ve genellikle büyük bir belaya yol açar. Tarif edilen belalar, Tanrı’nın Musa aracılığıyla Mısır üzerine gönderdiği belaları andırır (Çık 7-12). O belalar ki Mısır ilah panteonunu dize getirmiş ve Firavun’un gurur duyduğu ve güvendiği her şeyi boşa çıkartmıştı. Böylece Rab yeryüzünde tek Rab olduğunu açıkça göstermişti ve halkını kurtarmıştı (Çık 12:12). Ancak dünya üzerine gelecek olan son belalar bunlardan kat ve kat daha korkunç ve kapsamlı olacaktır.

7 MÜHÜRLÜ TOMAR: Vahiy dördüncü bölümde Elçi Yuhanna’nın Kutsal Ruh tarafından göğe çıkarıldığını ve birden Tanrı’nın tahtı ile karşı karşıya kaldığını okuruz. Bir bölüm, onun etrafında toplanan ihtiyarların, keruvların, meleklerin ve diğer görkemli niteliklerin anlatımıyla geçer. Beşinci bölüme gelindiğinde şunlar yazılıdır:

	Vahiy 5:1-7: “Tahtta 	oturanın sağ elinde iki yanı da yazılı, yedi mühürle 	mühürlenmiş bir tomar gördüm. Yüksek sesle, "Tomarı 	açmaya, mühürlerini çözmeye kim layıktır?" diye seslenen 	güçlü bir melek de gördüm. Ama ne gökte, ne yeryüzünde, ne 	de yer altında tomarı açıp içine bakabilecek kimse yoktu. Acı 	acı ağlamaya başladım. Çünkü tomarı açıp içine bakmaya 	layık kimse bulunamadı. Bunun üzerine ihtiyarlardan biri bana, 	"Ağlama!" dedi. "İşte, Yahuda oymağından gelen 	Aslan, Davut'un Kökü galip geldi. Tomarı ve yedi mührünü O 	açacak." Tahtın, dört yaratığın ve ihtiyarların 	ortasında, boğazlanmış gibi duran bir Kuzu gördüm. Yedi 	boynuzu, yedi gözü vardı. Bunlar Tanrı'nın bütün dünyaya 	gönderilmiş yedi ruhudur. Kuzu gelip tahtta oturanın sağ elinden 	tomarı aldı.”





Şekil 6 - Yedi mühürlü tomar (Vahiy 5)

Öncellikle bu tomarın neyi sembolize ettiğini tespit etmek son derece önemlidir. Çok farklı düşünceler ortaya atılmıştır. Kimi bunun yeryüzünün tapusunu sembolize ettiğini; kimi insanlığın günahtan azat edildiğine dair bir özgürlük fermanı veya kurtulanların kaydolundukları Yaşam Kitabı olduğunu; kimisiyse Tanrı’nın adaletini göstermek üzere hazırladığı vasiyetnamesini sembolize ettiğini savunur. Bunlar tamamen yanlış değildir. Ancak en doğru cevabı bulmak için içeriğine bakmak gereklidir. İlerleyen bölümlerde tek tek mühürler çözülür ve Tanrı’nın insanlık üzerine getireceği gazap ile ilgili olaylar gelişir. Hatta bir sonraki yedi borazan ve yedi tas dahi tomarın yedinci mührünün devamı veya ayrıntıları olarak görünmektedir. Tüm bunlardan anlaşılan şudur ki bu tomar, Tanrı’nın insanlara karşı birikmiş yargı hesabını sembolize eder. O yüzden sadece İsa Mesih onu açmaya layık görülür. Çünkü ancak birebir insan olan ve tüm insanlık için canını feda eden bir Mesih, hakkıyla insanları da yargılayabilir. Kendisi yeryüzündeyken bile Baba Tanrısı’nın tüm yargılama işini kendisine teslim ettiğini belirtmişti (Yu 5:22). Böylece Mesih Karşıtı dünyayı karıştırırken, gerçek Mesih göklerden tüm evreni karıştırıyor olacaktır.

Peki, tomarın yedi mühürle mühürlenmiş olmasının sebebi ne olabilir? Eski zamanlarda önemli bir belge gönderilmeden önce yetkili kişi üzerinde bir az mum eritip muma kendi mührünü basardı. Böylece alıcıya teslim edilince okunmadan sağlam gelip gelmediği anlaşılırdı, yani mühür onun güvenirliliğinin temsiliydi. Mesih’in açtığı tomar ise sadece bir mühürle değil, yedi mühürle kaplı, yani yedi kat güvenli ve o kadar da önemli demek. Şimdi mühürler açılınca ne oluyor, bakalım:

	Vahiy 6:1-8: “Sonra 	Kuzu'nun yedi mühürden birini açtığını gördüm. O anda dört 	yaratıktan birinin, gök gürültüsüne benzer bir sesle, "Gel!" 	dediğini işittim. Bakınca beyaz bir at gördüm. Binicisinin yayı 	vardı. Kendisine bir taç verildi ve galip gelen biri olarak zafer 	kazanmaya çıktı. Kuzu ikinci mührü açınca, ikinci yaratığın 	"Gel!" dediğini işittim. O zaman kızıl renkte başka 	bir at çıktı ortaya. Binicisine dünyadan barışı kaldırma 	yetkisi verildi. Bunun sonucu olarak insanlar birbirlerini 	boğazlayacaklar. Atlıya ayrıca büyük bir kılıç verildi. Kuzu 	üçüncü mührü açınca, üçüncü yaratığın "Gel!" 	dediğini işittim. Bakınca siyah bir at gördüm. Binicisinin 	elinde bir terazi vardı. Dört yaratığın ortasında sanki bir 	sesin şöyle dediğini işittim: "Bir ölçek buğday bir 	dinara, üç ölçek arpa bir dinara. Ama zeytinyağına, şaraba 	zarar verme!" Kuzu dördüncü mührü açınca, "Gel!" 	diyen dördüncü yaratığın sesini işittim. Bakınca soluk 	renkli bir at gördüm. Binicisinin adı Ölüm'dü. Ölüler diyarı 	onun ardınca geliyordu. Bunlara kılıçla, kıtlıkla, salgın 	hastalıkla, yeryüzünün yabanıl hayvanlarıyla ölüm saçmak 	için yeryüzünün dörtte biri üzerinde yetki verildi.”





Görüyoruz ki Tanrı’nın tahtının yanında bulunan dört kutsal yaratık (muhtemelen keruvlar) tek tek bu dört atlıyı çağırır. Buradaki atlılar Zekeriya’nın da gördüğü atlıları akla getirir (bkz. Zek 1:8), ancak burada verilmek istenen mesaj çok farklıdır. Mesih Karşıtı yeryüzünde ilk göründüğü zaman çok büyük bir karizma ve kabiliyetle kısa bir sürede siyasi dünyanın tepesine çıkacaktır. Oysa ki onun oraya çıkmasına izin veren, Tanrı’nın ta kendisi olacaktır. Çünkü ne kadar Şeytan’ın gücüyle hareket ediyor olsa da, esasında Tanrı’nın ezelden beri tasarlanan planını birebir yerine getirecektir. Böylece Şeytan Tanrı’ya karşı çok büyük bir hamle yaptığını düşünürken, esasında Tanrı’nın isteğini yerine getiriyor olacaktır. Rab’bin Yeremya’ya dediği gibi, “ulusların ve ülkelerin kökünden sökülmesi, yıkılıp yok olması, yerle bir edilmesi, kurulup dikilmesi için” tüm yetki Tanrı’nın kendisindedir (Yer 1:10). Pavlus’un da belirttiği gibi, “Çünkü Tanrı'dan olmayan yönetim yoktur. Var olanlar Tanrı tarafından kurulmuştur” (Rom 13:1). Bu şekilde görebiliyoruz ki yeryüzünde Mesih Karşıtı kendi egemenliğini kurarak cirit atarken, esasında Tanrı göklerden oyunu yönetiyordur. Şimdi atlılara ve ne anlam ifade ettiklerine tek tek bakalım:

	Beyaz At: Eskilerden 	beri beyaz atlar hep krallar ve prensler için ayırılır. Büyük 	fatihler beyaz ata biner ve öylece görkemlerini beyan ederlerdi. 	Ayette söz edilen beyaz atın üzerinde oturanın elinde bir yay 	varken, ilginçtir ki okları yoktur. Başına bir taç verilir ama 	bu daha sonra Mesih’in başına konulan taçtan farklıdır. Mesih 	bir kral tacı (Grekçe, diadem) giyer, buradaki fatihe ise 	olimpiyat oyunlarını kazanan galiplere verilen yapraklardan oluşan 	sade bir taç veya çelenk verilir (Grekçe, stefanos). Ancak 	ortaya çıktığında hep galip geldiğini ve büyük başarılara 	imza attığını okuyoruz.





Birçok yorumcu gibi, bu atlının Mesih Karşıtı’nın ilk çıkışını sembolize ettiğini düşünüyoruz. Başta tertemiz, barışçıl, son derece hoşgörülü bir karaktere bürünecektir. Böylece başardıkça başaracaktır. Herkes onun ak ve pak duruşuna bayılacaktır. İlginçtir ki daha sonra gerçek Mesih’in beyaz bir ata binmiş geldiğini okuyoruz. Mesih Karşıtı kendini ona benzetmeye çalışmış olacaktır muhtemelen. Böylece bütün insanlar onun ardından gelecektir, çünkü onlara hep barış ve huzur vaat edecektir. Bu konuda ilk etapta başarılı da olacaktır.

	Kırmızı At: İkinci 	at ilkinden çok farklıdır. Kırmızı rengi kanı andırır ve bu 	at gerçekten de bir savaş habercisidir. Onun gelişiyle birlikte 	barış dönemi sona erer ve insanlar adeta birbirine boğazlarına 	yapışmaya başlarlar. Tüm dünya kaosa düşer ve insanlar hayvan 	gibi birbirini parçalarlar. Son olarak kırmızı atlıya çok 	büyük bir kılıç verilir. Bununla alabildiğine kan dökecektir.





Kırmızı atlı Mesih Karşıtı’nın egemenliğin ikinci dönemini tarif ediyor. Belki de ona yardım edecek sahte peygamberi temsil ediyor olabilir; çünkü daha sonra Vahiy 13. bölümde okuduğumuz gibi, bu şahıs Mesih Karşıtı’nı desteklemekle beraber esasen tüm ulusları ona tapmaya zorlamaktadır. Bunu yapmak için 666 rakamına bağlı rejimi başlatır ve uymayanları büyük bir kılıçla da cezalandırır. Özellikle o dönemde öldürülenlerden “başı kesilenler” olarak söz edilmesi dikkat çekicidir (Va 20:4). Demek ki Mesih Karşıtı’na boyun eğmeyen herkesin başını acımasızca kesecektir. O zaman barışla başlayan düzen, kısa bir süre sonra son derece kanlı bir savaş ortamına dönüşecektir. Elçi Pavlus benzer sözlerle bundan söz etti: “İnsanlar, "Her şey esenlik ve güvenlik içinde" dedikleri bir anda, gebe kadının birden sancılanması gibi, ansızın yıkıma uğrayacak ve asla kaçamayacaklar” (1Se 5:3).

	Siyah At: Bu defa 	simsiyah bir at çıkar karşımıza. Elinde sade bir terazi vardır. 	Terazi ticareti sembolize eder. Ancak söylenen sözlere bakacak 	olursak, insanların artık zorbalıkla ticaret yaptıklarını 	anlıyoruz. Buğday ve arpa gibi sıradan ve temel ihtiyaçlar fahiş 	fiyattan satılıyordur. Vahiy kitabının yazıldığı dönemki 	dinar, bir işçinin gündeliğidir. Buna göre, yarım kilo 	buğdayın 100 TL gibi uçuk fiyata satıldığını anlıyoruz. Tam 	bir fiyasko!





Başta barış müjdeleyen Mesih Karşıtı’nın egemenliği daha sonra kana bulanır ve her zamanki gibi savaşın en büyük getirileri olan kıtlık ve açlık gibi belalar baş göstermeye başlar. İnsanlar da birbirine yardım etmek yerine ellerindeki mamulleri gittikçe tırmanan fiyatlarla satmaya kalkışır. Mesih de bu savaşlardan ve ardından gelen kıtlıklardan söz etmişti (Mat 24:7). Sonuç olarak yeryüzündeki insanlar zaman geçtikçe kapkaranlık bir kaosa sürükleneceklerdir.

	Soluk renkli At: Dört 	atlıdan en ürperticisine geldik. Çünkü bu atın belirli bir 	rengi bile yok. Rengi ölümün rengi gibi yeşimtraktır. Bu defa 	ata binenin ismi bildirilir: Ölüm. Ayrıca yalnız 	değildir, çünkü ölüler diyarı hemen ardından gelir. 	Bu ikili takımın dünyanın dörtte birine ölüm saçmasına izin 	verilmiştir. Bu korkunç bir rakamdır! Dünyanın o günkü 	nüfusunun tahminen 8 milyar olduğunu düşünürsek, 2 milyar 	insan ölecektir! Türkiye nüfusunun 12 katının yok oluşu 	demektir bu. Gerçekten korkunç! Peki bu insanlar nasıl ölecekler? 	Ayette dört sebep veriliyor: kılıç (savaş), kıtlık (açlık), 	salgın hastalık ve yabanıl hayvanlar.





İlk başta umulanın ve Mesih Karşıtı’nın vaat ettiğinin tam tersi bir duruma gelinmiştir. Huzur ve esenlik müjdelenmişti ama sonu korkunç savaşlar, kıtlıklar ve milyarların ölümü olacaktır. Ölüm tüm açıklığıyla gezecek yeryüzünün tümünde.

İlk dört mühür, Mesih Karşıtı’nın yeryüzünün sahnesine çıkmasından sonra yaşanacak genel sıkıntıları resmeder. Başta süt liman bir geleceğe yelken açılır ama sonra dünya korkunç bir savaş, kıtlık ve ölüm girdabına yakalanır. Ama bu daha başlangıçtır, Mesih’in dediği gibi sancıların başlangıcıdır (Mat 24:8). Şimdi beşinci mührü açacağız:

	Vahiy 6:9-11: “Kuzu 	beşinci mührü açınca, sunağın altında, Tanrı'nın sözü ve 	sürdürdükleri tanıklık nedeniyle öldürülenlerin canlarını 	gördüm. Yüksek sesle feryat ederek şöyle diyorlardı: "Kutsal 	ve gerçek olan Efendimiz! Yeryüzünde yaşayanları yargılayıp 	onlardan kanımızın öcünü almak için daha ne kadar 	bekleyeceksin?" Onların her birine beyaz birer kaftan verildi. 	Kendileri gibi öldürülecek olan öbür Tanrı kullarının ve 	kardeşlerinin sayısı tamamlanıncaya dek kısa bir süre daha 	beklemeleri istendi.”





Beşinci mühürle ortaya çıkan manzara diğerlerden çok farklı. Burada, göklerde bulunan bir şehit topluluğu söz konusudur. Demek ki Mesih Karşıtı ve sahte peygamberinin başlattığı zulüm dalgası etkisini göstermiş ve böylece belki binlerce can verilmiştir. Bunlar özellikle Mesih’e olan sevgi ve sadakatlerinden dolayı öldürülen imanlılardır. Özellikle Rab’be feryat ettiklerini okuyoruz. Rab’bin bir an evvel haklarını aramasını talep ediyorlar. Rab onları teselli ediyor ve onlardan biraz daha beklemelerini istiyor. Anlaşılan o ki bu sıkıntı zamanında imanlılar çok baskı görecek ve büyük bir bölümü tanıklıklarını kendi kanıyla imzalayacaklar.

	Vahiy 6:12-17: “Kuzu 	altıncı mührü açınca, büyük bir deprem olduğunu gördüm. 	Güneş keçi kılından yapılmış siyah bir çul gibi karardı. 	Ay baştan aşağı kan rengine döndü. İncir ağacı, güçlü 	bir rüzgarla sarsıldığında nasıl ham incirlerini dökerse, 	gökteki yıldızlar da öylece yeryüzüne düştü. Gökyüzü 	dürülen bir tomar gibi ortadan kalktı. Her dağ, her ada yerinden 	sökülüp alındı. Dünya kralları, büyükleri, komutanları, 	zenginleri, güçlüleri, özgürü kölesi herkes mağaralara, 	dağlardaki kayaların arasına gizlendiler. Dağlara, kayalara, 	"Üzerimize düşün!" dediler, "Tahtta oturanın 	yüzünden ve Kuzu'nun gazabından saklayın bizi! Çünkü onların 	gazabının büyük günü geldi. Buna kim dayanabilir?”





Altıncı mühür açılınca korkunç bir deprem yaşanır. Bizler de belki birden fazla büyük depremler yaşamışızdır ama bu deprem çok farklı olacak. Sadece yeryüzünün bir bölgesi değil, dünyanın tümü sarsılacak. Ayrıca gök kubbe de sarsılacak. Tüm evren adeta silkelenecek. Ayette tarif edilenlere tek tek bakalım:

	 		Güneş keçi kılından 		yapılmış siyah bir çul gibi karardı: Gök cisimleri öyle 		sarsılıyor ki güneş ışık veremez oluyor. Dünyanın feri 		resmen sönüyor ve yerine zifiri karanlık alıyor. Bunun 		sonucunda korkunç bir Sibirya soğuğunun tüm dünyayı 		kaplayacağını tahmin edebiliriz.



Ay baştan aşağı kan 		rengine döndü: Sadece Güneş değil, geceyi aydınlatan Ay 		da benzer şekilde değişecektir. Tümüyle kan rengini alacaktır. 		Nedeni tam olarak açıklanmıyor, ancak görüntüsünün korkunç 		olacağı kesindir.



İncir ağacı, güçlü 		bir rüzgarla sarsıldığında nasıl ham incirlerini dökerse, 		gökteki yıldızlar da öylece yeryüzüne düştü: İncir 		ağacı benzetmesini daha önce Mesih’in sözlerinde okuduk (bkz. 		Mat 24:32). Ayet güçlü bir rüzgar tarif ediyor ama bu 		yeryüzündeki herhangi bir rüzgar değil, gezegenler ve yıldızlar 		arasında esen korkunç bir kasırga gibi. Böylece birçok yıldız 		yeryüzüne çarpacaktır. Göklerden yağmur yerine meteor 		yağdığını düşünün. Bütün evren birbirine karışacaktır.



Gökyüzü dürülen bir 		tomar gibi ortadan kalktı: Burada sözü edilen tomar örneğini 		Yeşaya’nın da yazılarında rastlıyoruz (Yşa 34:4). 		Gökyüzünün ortadan kalkması gerçekten büyük ve korkunç bir 		olay.



Her dağ, her ada yerinden 		sökülüp alındı: Aynı şekilde dünyanın yüzeyi de 		değişiyor. Dağlar yerlerinden oynuyor ve adalar yok oluyor.





Şekil 7 - Altıncı Mühür açılıyor (Vahiy 6)

Burada tarif edilen sadece bir deprem değil, adeta tüm evrenin sarsıntısıdır. Adı geçen olayları harfiyen yorumlayacak olursak dünyanın sonuna yaklaştığımız anlaşılır. Ancak ilginçtir ki dünyada büyükten küçüğe herkes Yüce Rab’bin önünde diz çöküp tövbe etmektense sadece kendilerini kurtarmayı düşünebiliyorlar. Çoğu Rab’bin adaletiyle yüzleşmektense intihar etmeyi tercih ediyor. Ancak şunu unutuyorlar ki ölseler dahi yine de Tanrı’yla yüze yüze gelecek ve günahlarıyla karşı karşıya kalacaklar.

Tarif edilen bu manzaradan ilk kez haberdar değiliz; çok eskiden beri peygamberler bundan söz etmişti. Peygamber Yoel özellikle birebir olarak aynı portreyi çiziyor:

	Yoel 2:10-11: “Yeryüzü 	önlerinde sarsılıyor, Gökyüzü titriyor; Güneş ve ay 	kararıyor, Yıldızların parıltısı görünmez oluyor. RAB 	ordusunun başında gürlüyor. Sayısızdır O'nun orduları Ve 	buyruğuna uyan güçlüdür. RAB'bin o büyük günü ne 	korkunçtur! O güne kim dayanabilir?”



Yoel 3:14-15: “Kalabalıklar, 	Yargı vadisini dolduran nice kalabalıklar... Yargı vadisinde 	RAB'bin günü yaklaştı. Güneş ve ay kararıyor, Yıldızların 	parıltısı görünmez oluyor.”





Daha sonra Mesih’in kendisi de aynı bu dönemden benzer ifadelerle söz etti:

	Matta 24:29-30: “O 	günlerin sıkıntısından hemen sonra, 'Güneş kararacak, Ay ışık 	vermez olacak, Yıldızlar gökten düşecek, Göksel güçler 	sarsılacak.' "O zaman İnsanoğlu'nun belirtisi gökte 	görünecek. Yeryüzündeki bütün halklar ağlayıp dövünecek, 	İnsanoğlu'nun gökteki bulutlar üzerinde büyük güç ve 	görkemle geldiğini görecekler.”





Bu ayetlere baktığımızda, bu olayların sıkıntı döneminin sonuna doğru, İsa Mesih’in gelişinden biraz önce gerçekleşeceğini anlayabiliyoruz. Dünyanın tüm güçleri Rab’bin halkını yok etmek için İsrail’de toplanacak ve o anda burada söz edilen büyük sarsıntılar yaşanacaktır. Şimdiye kadar gördüğümüz mühürleri sıkıntı dönemi şablonuna şöyle yerleştirebiliriz:

Deprem

	Şehitler

	Ölüm

	Kıtlık

	Savaş

	Barış

	7 Mühürlü Tomar

	Sıkıntı 	Dönemi

	7 YIL

	 M.Karşıtı 	Yargılanır

	Mesih 	Karşıtı

	İsrail’e 	Zulüm





	Sahte 	Peygamber

	666 	Rejimi





	Yıkıcı İğrenç 	Şey

	3 buçuk yıl

	3 buçuk yıl





Birçoklarıyla 	Antlaşma





Bu ilk altı mühür bir anlamda tüm sıkıntı döneminin taslağını oluşturur. Başta Yuhanna bize ana hatları gösterir, sonra Vahiy’in ilerleyen bölümlerinde aralarını doldurur.

Altıncı bölümün sonunda Yuhanna şunu sorar: “Buna kim dayanabilir?” Yedinci mühre devam etmeden önce Yuhanna yedinci bölümde kısa bir ara verir ve bu dönemde kimlerin ancak dayanabileceğini anlatır. 144,000 mühürlenmiş şahıs söz konusu. Bunlar İsrail’in on iki oymağından seçilen kimseler. Daha sonra onların kim oldukları ve ne yapacakları konusuna döneceğiz. Bölümün devamında gökte duran ve Rab’be hamtlar yükselten bir toplulukla karşılaşıyoruz. Yuhanna kim olduklarını sorunca şöyle bir cevap alıyor: “Bunlar o büyük sıkıntıdan geçip gelenlerdir. Kaftanlarını Kuzu'nun kanıyla yıkamış, bembeyaz etmişlerdir” (Va 7:14). Demek ki bunlar yedi yıllık sıkıntı dönemini yaşamış ve sonunda Tanrı’nın huzuruna kavuşmuş olanlardır. Büyük olasılıkla bunlar inançları uğruna katledilmişler ama Mesih’e olan imanlarını korumakla canlarını kurtarmışlardır (bkz. Mat 16:25). İşte, bu döneme dayanabilenler bunlardır.

YEDİ BORAZAN: Şimdi yedinci mühürle devam ediyoruz. Sekizinci bölümün başında Mesih yedinci mührü açınca göklerde büyük bir sessizlik kesiliyor. Sonra yedi melek belirleniyor ve ellerine yedi borazan veriliyor. Eskiden borazanlar bayramlarda kullanılan bir müzik aletiydi, aynı zamanda savaş zamanında halkı düşmana karşı uyarmak için ya da askerleri yönetmek için kullanılırdı (Say 10). Burada ise borazanlar Tanrı’nın gazabının habercisi olarak kullanılmaktadır.

Yedinci mühürle gündeme gelen borazanlar, daha önce gördüğümüz bazı olayların açılımını sağlıyor. Örneğin, altıncı mühürde çok büyük göksel bir sarsıntı görüldü. İşte borazanlar bir açıdan bunun ayrıntılarını resmeder. Buradan itibaren yeryüzünün ve göklerin ne şekilde sarsıldığını okuyacağız. Tüm bunlar artık sıkıntı döneminin sonuna doğru olacaktır; belki son bir iki yıl içinde. Vahiy 8:5’te, daha önce altıncı bölümdeki depreme yine atıfta bulunulur ve sonraki borazanlara sıra gelir:

	1. BORAZAN (Vahiy 8:7): 	“Birinci melek borazanını çaldı. Kanla karışık dolu ve 	ateş oluştu, yeryüzüne yağdı. Yerin üçte biri, ağaçların 	üçte biri ve bütün yeşil otlar yandı.” İlk borazan, 	bitkiler üzerine yağacak gazaba yol açar. Bunlar çok ilginç bir 	dolu türüyle yok olacaklar; dolu, kan ve ateşle birlikte yağacak. 	Sonuç olarak tüm bitkilerin üçte biri yok olacak. Bu yine 	korkunç bir rakamdır. Asya kıtası büyüklüğünde bir alanın 	dolu ve ateş yağmuruyla tutuştuğunu düşünün!



2. BORAZAN (Vahiy 8:8): 	“İkinci melek borazanını çaldı. Alev alev yanan, dağ gibi 	büyük bir kütle denize atıldı. Denizin üçte biri kana 	dönüştü. Denizdeki yaratıkların üçte biri öldü, gemilerin 	üçte biri yok oldu.” Bu defa göklerden devasa bir kütle, 	belki de bir meteor denize düşer. Bu kütlenin ilginç yanı şu 	ki etkisiyle denizin üçte biri kana dönüşür; dolayısıyla, 	etkilenen tüm yaratıklar telef olacak ve çok sayıda gemi yok 	olacak. Denizin üçte biri Atlantik Okyanusu’nun tamamı 	kadardır. Hepsinin kan kaynadığını düşünün. Gerçekten 	inanılmaz bir yıkım söz konusu!



3. BORAZAN (Vahiy 8:10): 	“Üçüncü melek borazanını çaldı. Gökten meşale gibi 	yanan büyük bir yıldız ırmakların üçte biri üzerine ve su 	pınarlarının üzerine düştü. Bu yıldızın adı Pelin'dir. 	Suların üçte biri pelin gibi acılaştı. Acılaşan sulardan 	içen birçok insan öldü.” Üçüncü borazanla bu kez Pelin 	(acı demek) adında büyük bir yıldız özellikle ırmak ve su 	kaynakları üzerinde düşer. Böylece dünyanın tatlı suyunun 	üçte biri bir anda acıya dönüşür. Bu acılık sıradan bir 	acı da değildir, zehirleyici ve öldürücü bir etkiye sahiptir. 	Böylece sadece okyanus ve denizler değil, temiz su kaynaklarının 	büyük bir bölümü de telef olur. Daha şimdiden yeryüzünde 	yeterli su bulmada zorlanan insanların o günlerde nasıl sıkıntı 	yaşayacaklarını tahmin edebiliriz.



4. BORAZAN (Vahiy 8:12): 	“Dördüncü melek borazanını çaldı. Güneşin üçte biri, 	ayın üçte biri, yıldızların üçte biri vuruldu. Sonuç olarak 	ışıklarının üçte biri söndü, gündüzün ve gecenin üçte 	biri ışıksız kaldı.” Yine altıncı mühürde gördüğümüz 	gibi güneş, ay ve yıldızların vurulduğunu okuyoruz. Daha önce 	belirttiğimiz gibi, buradaki belalar aslında altıncı mühürle 	başlatılan olayın devamıdır. Başta sadece gök cisimlerinin 	üçte biri kadarı etkilenecektir. Yine de dünya bir hayli 	etkilenecek ve dondurucu soğuklar yaşanacaktır.





Şimdiye kadar sıkıntı döneminin gittikçe kaosa sürüklendiğini gördük. Ancak daha sonra olacakların yanında bunlar daha çok küçük doğum sancılarıdır. Göklerde uçan bir kartal bu acı gerçeği şöyle dile getirir: "Borazanlarını çalacak olan öbür üç meleğin borazan seslerinden yeryüzünde yaşayanların vay, vay, vay haline!" (Va 8:13) Böylece kalan üç borazan “Vay” sözü ile başlar. Hemen bir sonraki bölümde ilki anlatılmaya başlanır:

	5. BORAZAN (Vahiy 	9:1-12): “Beşinci melek borazanını çaldı. Gökten yere 	düşmüş bir yıldız gördüm. Dipsiz derinliklere açılan 	kuyunun anahtarı ona verildi. Dipsiz derinliklerin kuyusunu 	açınca, kuyudan büyük bir ocağın dumanı gibi bir duman çıktı. 	Kuyunun dumanından güneş ve hava karardı. Dumanın içinden 	yeryüzüne çekirgeler yağdı. Bunlara yeryüzündeki akreplerin 	gücüne benzer bir güç verilmişti. Çekirgelere yeryüzündeki 	otlara, herhangi bir bitki ya da ağaca değil de, yalnız 	alınlarında Tanrı'nın mührü bulunmayan insanlara zarar 	vermeleri söylendi. Bu insanları öldürmelerine değil, beş ay 	süreyle işkence etmelerine izin verildi. Yaptıkları işkence 	akrebin insanı soktuğu zaman verdiği acıya benziyordu. O 	günlerde insanlar ölümü arayacak, ama bulamayacaklar. Ölümü 	özleyecekler, ama ölüm onlardan kaçacak. Çekirgelerin görünümü, 	savaşa hazırlanmış atlara benziyordu. Başlarında altın 	taçlara benzer başlıklar vardı. Yüzleri insan yüzleri gibiydi. 	Saçları kadın saçına, dişleri aslan dişine benziyordu. Demir 	zırhlara benzer göğüs zırhları vardı. Kanatlarının sesi 	savaşa koşan çok sayıda atlı arabanın sesine benziyordu. 	Akrebinkine benzer kuyrukları ve iğneleri vardı. Kuyruklarında, 	insanlara beş ay zarar verecek güce sahiptiler. Başlarında kral 	olarak dipsiz derinliklerin meleği vardı. Bu meleğin İbranice 	adı Avaddon, Grekçe adıysa Apolyon'dur. Birinci "vay" 	geçti, işte bundan sonra iki "vay" daha geliyor.”





Gerçekten ürpertici bir manzara, değil mi? Yalnız bu bir Hollywood filim senaryosu değil bunlar gerçektir. Birçok yorumcu bu garip yaratıklara mecazi bir anlam yüklemek için hemen koşuşturmaya başlar. Evet Vahiy kitabında zaman zaman mecazi ya da sembolik nesnelerle karşılaşıyoruz. Örneğin birinci bölümde gördüğümüz yedi kandillik sembolik bir şeydir. Ama dikkat edersek bölümün son ayeti bu sembolün anlamını açıklar. Burada ise hiç böyle bir açıklama görmüyoruz. Tersine başlarındaki saçına kadar son derece titiz bir şekilde tarif edildiklerini görebiliyoruz. Anlaşılan şu ki bunlar gerçekten bir gün insanların karşısına çıkacak yaratıklardır.

Başta bu garip çekirge ordusunun dipsiz derinliklerden çıktığını görüyoruz. Bununla neyi kastediyor olabilir? İlginçtir ki Kutsal Kitap başka birkaç yerde bunun gibi karanlığa bağlanmış cinlerden bahseder. Elçi Petrus şöyle yazar: “Tanrı günah işleyen melekleri esirgemedi; onları cehenneme atıp karanlıkta zincire vurdu. Yargılanıncaya dek orada tutulacaklar” (2Pe 2:4). Yahuda benzer şekilde yazar: “Yetkilerinin sınırı içinde kalmayıp kendilerine ayrılan yeri terk etmiş olan melekleri, büyük yargı günü için çözülmez bağlarla bağlayarak karanlığa hapsetti” (Yah 6). Burada “melek” diye geçen varlıklar esas düşmüş melekler yani cinlerdirler. Bunlar büyük ihtimalle tufandan önce Nuh’un zamanında yeryüzünde dolaşan ama Tanrı’nın belirlediği düzeni ve sınırları aşarak büyük cezaya uğrayan cinlerdir. Yaratılış 6:1-5’te tarif edilen “ilahi varlıklar” (birebir İbraniceden karşılığı: ‘Tanrı oğulları’) ve onlardan doğan ünlü “Nefiller” muhtemelen aynı olayın iç yüzüdür. Anladığımız kadarıyla düşmüş meleklerin bazıları bayanlarla ilişkiye girmeye yeltendiler ve bu şekilde insan soyunu kirlettiler. Bu tür olaylardan dolayı Tanrı’nın tüm dünyayı tufanla tamamen yıkmaktan başka bir çaresi kalmadı. O yüzden daha sonra İsa Mesih insanların içinden cinleri kovarken cinler hep aynı cezadan söz ederlerdi, yani dipsiz derinliklere erken gönderilmekten korkarlardı (bkz. Luk 8:31). İşte Vahiy 9. bölümde karşımıza çıkan yaratıklar muhtemelen tufandan önce oraya hapsedilmiş cinlerdir.

Peki bu yaratıkların garip şekilleri nedir böyle? Evet görünüşleri bir hayli ürkütücüdür: “Çekirgelerin görünümü, savaşa hazırlanmış atlara benziyordu. Başlarında altın taçlara benzer başlıklar vardı. Yüzleri insan yüzleri gibiydi. Saçları kadın saçına, dişleri aslan dişine benziyordu. Demir zırhlara benzer göğüs zırhları vardı. Kanatlarının sesi savaşa koşan çok sayıda atlı arabanın sesine benziyordu. Akrebinkine benzer kuyrukları ve iğneleri vardı…” Baştan çekirgelere benzetilmeleri çok dikkat çekicidir. Çünkü Peygamber Yoel kendi ülkesine saldıran Babil ordusunu da çekirgelere benzetti. Bakınız: “Güçlü ve sayılamayacak kadar büyük bir çekirge ordusu saldırdı ülkeme. Aslan dişine benzer, Dişi aslanın kesici dişlerine benzer dişleri var” (Yoe 1:6). Kitabının devamında Yoel aynı bu benzetmeyi son günlerde çıkacak olan Mesih Karşıtı’nın ordusunu tarif ederken kullanır:

	 		Yoel 2:1-5: “Siyon'da 		boru çalın, Kutsal dağımda boru sesiyle halkı uyarın. Ülkede 		yaşayan herkes korkudan titresin. Çünkü RAB'bin günü çok 		yaklaştı, geliyor. Zifiri karanlık bir gün olacak, 		bulutlu, koyu karanlık bir gün. Dağların üzerine çöken 		karanlık gibi kalabalık ve güçlü bir çekirge ordusu 		geliyor. Böylesi hiçbir zaman görülmedi, kuşaklar 		boyu da görülmeyecek. Önlerini ateş kavuruyor, artları alev 		alev. Önlerinde Aden bahçesi gibi uzanan topraklar artlarında 		ıssız çöllere dönüyor. Hiçbir şey onlardan kurtulamıyor. 		Atlara benziyorlar, savaş atları gibi koşuyorlar. Savaş 		arabalarının, anızı yiyip bitiren alevlerin çıkardığı 		gürültüye benzer bir sesle, savaşa hazırlanmış güçlü bir 		ordu gibi sıçraya sıçraya dağları aşıyorlar.”





Benzerlikler kaçınılmazdır. Çekirgeyi andıran bu orduları tarif eden Yoel, esasında Mesih Karşıtı’nın ordularını betimlemiştir. Vahiy’de geçen çekirge sadece sembolik de olmayabilir, zira Yuhanna en ince ayrıntısına kadar onları tarif ediyor. Aslında son yıllarda teknolojinin ortaya çıkardığı DNA genetik mutasyonlarının bir sonucu olabilir bu yaratıklar. Bilim adamları artık istedikleri yaratıkları var edebiliyorlar neredeyse. Bazılarının canlı doku ile uğraştıkları biliniyor artık. Burada tarif edilen tarzda bir yaratığı icat etmeleri pek zor ve uzak sayılmaz. Birinin bundan binlercesini yarattığını düşünün. Dipsiz derinliklerden çıkan cinler de onların içine yerleşiyorlar. Ortaya cinli çekirgeler çıkıyor. Alın size gözle görülen en korkunç kâbus!

Son olarak, başlarındaki kral çok ilgi çekicidir. Apolyon mahvedici demektir. Dipsiz derinliklerin meleği, yani önderi olarak tanıtılır. Bu kim olabilir? Şeytan’ın başka bir ismi olabilir, ancak İblis henüz dipsiz derinliklere girmemiştir. İlginç bir bağlantı daha var. Mesih Karşıtı birkaç yerde dipsiz derinliklerden çıkan biri olarak geçer: “Tanıklık görevleri sona erince dipsiz derinliklerden çıkan canavar onlarla savaşacak, onları yenip öldürecek” (Va 11:7). Daha sonraki ayetlerden birinde şöyle de geçer: “Gördüğün canavar bir zamanlar vardı, ama şimdi yok. Biraz sonra dipsiz derinliklerden çıkacak ve yıkıma gidecek” (Va 17:8a). Anlaşılan o ki Mesih Karşıtı’nın içindeki ruh ya da cindir dipsiz derinliklerden çıkan. Bunun cinlerin kralı Apolyon olması muhtemeldir. Böylece Mesih Karşıtı’nın içinde cinlerin en korkutucusu bulunacaktır. İşte ilk Vay geçti ama daha iki Vay daha var.



Şekil 8 - Yedi borazan – (Vahiy 8-9)





	6. 	BORAZAN (Vahiy 9:13-21): “Altıncı melek borazanını 	çaldı. Tanrı'nın önündeki altın sunağın dört boynuzundan 	gelen bir ses işittim. Ses, elinde borazan olan altıncı meleğe, 	"Büyük Fırat Irmağı'nın yanında bağlı duran dört 	meleği çöz" dedi. Tam o saat, o gün, o ay, o yıl için 	hazır tutulan dört melek, insanların üçte birini öldürmek 	üzere çözüldü. Atlı ordularının sayısı iki yüz milyondu, 	sayılarını duydum. Görümümde atları ve binicilerini gördüm. 	Ateş, gökyakut ve kükürt renginde göğüs zırhları 	kuşanmışlardı. Atların başları aslan başına benziyordu. 	Ağızlarından ateş, duman, kükürt fışkırıyordu. İnsanların 	üçte biri bunların ağzından fışkıran ateş, duman ve 	kükürtten, bu üç beladan öldü. Atların gücü ağızlarında 	ve kuyruklarındadır. Yılanı andıran kuyruklarının başıyla 	zarar verirler. Geriye kalan insanlar, yani bu belalardan ölmemiş 	olanlar, kendi elleriyle yaptıkları putlardan dönüp tövbe 	etmediler. Cinlere ve göremeyen, işitemeyen, yürüyemeyen altın, 	gümüş, tunç, taş, tahta putlara tapmaktan vazgeçmediler. Adam 	öldürmekten, büyü, fuhuş, hırsızlık yapmaktan da tövbe 	etmediler.”





Son borazan bir önceki kadar garip ve anlaşılması zordur. Başta Fırat Nehri’nin yanında bağlı tutulan dört melekten söz edilir. Bunlar muhtemelen düşmüş melekler, yani cinlerdir, çünkü çözüldüklerinde insanların üçte birini öldürmek için yetki alıyorlar. Sonra sayısı 200 milyon olan bir ordudan söz ediliyor. Dünya tarihinde hiç bu kadar büyük bir ordu savaşa girmemiştir. Ancak son yıllarda Çin böyle bir orduya sahip olduğunu iddia etti46; demek ki mümkündür. Peki, bu kadar büyük bir ordu ne yapıyor? Muhtemelen bunlar Armagedon savaşına katılmaya geliyor. Doğudan mı kuzeyden mi geldikleri belli değil. Daniel 11:44’te ima edilen ordular olabilir. Fakat burada tarif edilen garip yaratıkların ne olduğu konusunda farklı düşünceler vardır. “Ateş, gökyakut ve kükürt renginde göğüs zırhları kuşanmışlardı. Atların başları aslan başına benziyordu. Ağızlarından ateş, duman, kükürt fışkırıyordu.” Kimi bundan 2000 sene önce yazan Yuhanna’nın kendi ilkel diliyle modern savaş makinalarını tarif etmeye çalıştığını düşünüyor. Belki de bir önceki borazanın habercisi olduğu yaratıklar gibi, bunlar da genetik mutasyon sonucunda geliştirilen yaratıklar olabilir. Her nasıl olacaksa tam o saat, o gün, o ay, o yıl için hazırlanmış ve son savaşa katılmak üzere harekete geçen bu ordular, dünyaya korkunç bir zarar verecekler. Artık o zamana kadar kaç insan kalır bilemeyiz ama üçte birinin yok olması yine de muazzam bir rakamdır. Ama ne ilginçtir ki tüm bunların sonunda insanlar hala Tanrı’ya dönüp günahlarıyla yüzleşmeyi reddedeceklerdir. İnsanda gerçekten akıl almaz bir inat ve gurur var. Tam bu yüzden bu gazabı hak ediyor.

Vahiy 10. bölüme geldiğimizde kısa bir ara olduğunu görüyoruz. Elinde küçük bir tomar tutan büyük bir melek belirir. Bu küçük tomar muhtemelen en başta açılan yedi mühürlü tomardan arta kalan son bölümdür. Daha önce de belirttiğimiz gibi, yedinci mühür esasında yedi borazanın çalınmasını getirmişti beraberinde. Bu yedinci borazan yedi tası beraberinde getirecek. Melek küçük tomarı Yuhanna’ya yemesi için veriyor. Tadı başta çok tatlı geliyor, sonra midesini acıtıyor. Bunun benzerini başka peygamberlerin metinlerinde de görebiliyoruz (bkz. Hez 3:1-2). Sonra da iki tanıkla ilgili bölüm geliyor, ancak ona sonra bakacağız. Vahiy 11:14’te şunu okuyoruz: “İkinci "vay" geçti. İşte, üçüncü "vay" tez geliyor.”

Şimdi geriye sadece yedinci borazan kaldı. Melek onu çalınca göklerde kalabalık sesler şunu duyurur: “Dünyanın egemenliği Rabbimiz'in ve Mesihi'nin oldu. O sonsuzlara dek egemenlik sürecek” (Va 11:15). Anlaşılan şu ki Mesih’in gelişi ve egemenliği artık çok yakındadır. O yüzden gökler sevinçle çınlamaya başlar.

Vahiy 12 çok farklı bir bölümdür. Rab burada kısa bir sürede tüm insanlık tarihini kapsayan panoramik bir pencere açar; bunun bir belirti, yani sembolik olduğunu baştan söyler. Bildirmeyi amaçladığı mesajı sembolik ve çok dramatik bir şekilde işler. Bu dramın üç önemli oyuncusu var: Hamile bir kadın, kızıl bir ejderha ve doğan bir çocuk. Birlikte bakalım:

	Vahiy 12:1-6: “Gökte 	olağanüstü bir belirti, güneşe sarınmış bir kadın göründü. 	Ay ayaklarının altındaydı, başında on iki yıldızdan oluşan 	bir taç vardı. Kadın gebeydi. Doğum sancıları içinde 	kıvranıyor, feryat ediyordu. Ardından gökte başka bir belirti 	göründü: Yedi başlı, on boynuzlu, kızıl renkli büyük bir 	ejderhaydı bu. Yedi başında yedi taç vardı. Kuyruğuyla gökteki 	yıldızların üçte birini sürükleyip yeryüzüne attı. Sonra 	doğum yapmak üzere olan kadının önünde durdu; kadın doğurur 	doğurmaz Ejderha çocuğu yutacaktı. Kadın bir oğul, bütün 	ulusları demir çomakla güdecek bir erkek çocuk doğurdu. Çocuk 	hemen alınıp Tanrı'ya, Tanrı'nın tahtına götürüldü. 	Kadınsa çöle kaçtı. Orada bin iki yüz altmış gün beslenmesi 	için Tanrı tarafından hazırlanmış bir yeri vardı.”





Hamile kadının kimi temsil ettiği konusunda pek çok yorumcu hemfikirdir. Başındaki on iki yıldız, güneş ve ay Yusuf’un rüyasında gördüklerine birebir benzemektedir (Yar 37:9); buna göre, on iki yıldız Yahudilerin on iki oymağını temsil ediyor olmalı. Belli ki bu kadın İsrail’i temsil ediyor. Metnin devamında ejderhanın Şeytan’ı temsil ettiğini okuyoruz (Va 12:9). Yedi başlı ve on boynuzlu olması, onun tarih boyunca çıkan tüm imparatorlukların arkasında olduğunun bir işaretidir. Doğacak olan çocuk da Mesih’ten başka kimse olamaz. O ki tüm ulusları demir çomakla yönetmek üzere seçilmişti (Mez 2:9; Va 19:15). O yüzden ejderha onu yok etmek istiyor. Ancak Rab Tanrı çocuğu ejderhanın pençelerinden kurtarıyor ve kendi tahtına oturtuyor. Bu arada kadın da kaçmak zorunda kalıyor. Bundan sonraki kısım artık son günleri anlatır. Onun çölde 1260 gün beslendiği ve Tanrı tarafından korunduğu yazar. Dikkat edersek 1260 gün daha önce sıkça gördüğümüz üç buçuk yıla eşittir. Bu demek oluyor ki özellikle sıkıntı döneminin son yarısında Şeytan İsrail’i kovalayıp duracak, ancak Rab halkını kayıracaktır.

	Devamındaki ayetlerde ejderhayla cinler ve Mikail’le melekler arasında geçen bir savaş anlatılır. Şeytan sonunda yeniliyor ve yeryüzüne atılıyor. Bu defa sonunun yakın olduğunu biliyor, o yüzden tüm öfkesiyle İsrail üzerine geliyor; onu yok etmek için elinden geleni yapacaktır. Ancak Rab onu her defasında engelleyecek ve İsrail’i koruyacaktır.

İSRAİL’İN KURTULUŞU: Peki, bu sırada İsrail nasıl bir dönem yaşayacak? Bunu daha iyi anlamak için birçok bölüme bakmamız gerek. Daha önce Tanrı’nın, zamanın başlangıcından beri İsrailoğullarına verdiği vaatlerinin arkasında olduğunu vurguladık. Şu anda İsrail Rab’be ve meshettiği Kral İsa’ya karşı hala isyan ediyor olsa da, Rab onları bir gün tövbeye getirecektir. Taş yüreklerini yumuşatıp etten yüreğe çevirecektir. Onlara gerçek tövbekâr bir yapı verecektir. Elçi Pavlus bundan öyle emindi ki son günde İsrail’in tövbesini şöyle dile getirir:

	Romalılar 11:25-27: 	“Kardeşler, bilgiçliğe kapılmamanız için şu sırdan 	habersiz kalmanızı istemem: İsrailliler'den bir bölümünün 	yüreği, öteki uluslardan kurtulacakların sayısı tamamlanıncaya 	dek duyarsız kalacaktır. Sonunda bütün İsrail 	kurtulacaktır. Yazılmış olduğu gibi: "Kurtarıcı 	Siyon'dan gelecek, Yakup'un soyundan tanrısızlığı 	uzaklaştıracak. Onların günahlarını kaldıracağım zaman 	kendileriyle yapacağım antlaşma budur.”





Ayetlerde belirtildiği gibi, İsrail’de yaşayan herkesin tövbe edip Mesih’e iman edeceği bir gün geliyor. Rab de bu şekilde vaatlerini yerine getirmiş olacak, “çünkü Tanrı'nın armağanları ve çağrısı geri alınamaz” (Rom 11:29). Peki, bu nasıl olacak? Çok eskiden beri peygamberler hep bu güzel günleri özlemle anlatmıştı:

	İSRAİL’İN TÖVBESİ: 	İsrail’in bir gün toptan Rab’be döneceğinden birçok yerde 	söz edilir. Bununla ilgili belki de en çarpıcı bölüm Hezekiel 	37’de geçer. Hezekiel çok garip ama son derece anlamlı bir 	görümünü aktarır:

	 		Hezekiel 37:1-14: “RAB'bin 		eli üzerimdeydi, Ruhu'yla beni dışarı çıkardı, kemiklerle 		dolu bir ovanın ortasına koydu. Beni onların arasında her yöne 		dolaştırdı. Ovada her yere yayılmış, tamamen kurumuş pek çok 		kemik vardı. RAB, "İnsanoğlu, bu kemikler canlanabilir mi?" 		diye sordu. Ben, "Sen bilirsin, ey Egemen RAB" diye 		yanıtladım. Bunun üzerine, "Bu kemikler üzerine 		peygamberlik et" dedi, "Onlara de ki, 'Kuru kemikler, 		RAB'bin sözünü dinleyin! Egemen RAB bu kemiklere şöyle diyor: 		İçinize ruh koyacağım, canlanacaksınız. Size kaslar verecek, 		üzerinizde et oluşturacağım, sizi deriyle kaplayacağım. 		İçinize ruh koyacağım, canlanacaksınız. O zaman benim RAB 		olduğumu anlayacaksınız." Böylece bana verilen buyruk 		uyarınca peygamberlik ettim. Ben peygamberlik ederken bir gürültü 		oldu, bir takırtı duyuldu. Kemikler birbirleriyle birleşiyordu. 		Baktım, işte üzerlerinde kaslar, etler oluşuyor, üstlerini 		deri kaplıyordu. Ama onlarda ruh yoktu. Sonra bana şöyle dedi: 		"Rüzgara peygamberlik et, insanoğlu, peygamberlik et ve de 		ki, 'Egemen RAB şöyle diyor: Ey rüzgar, gel dört yandan es. Bu 		öldürülmüşlerin üzerine üfle ki canlansınlar!" Böylece 		bana verilen buyruk uyarınca peygamberlik ettim. Onların içine 		soluk girince canlanıp ayağa kalktılar. Çok, çok büyük bir 		kalabalık oluşturuyorlardı. Sonra bana, "İnsanoğlu, 		bu kemikler bütün İsrail halkını simgeliyor" 		dedi, "Onlar, 'Kemiklerimiz kurudu, umudumuz yok oldu, bittik 		diyorlar. Bu yüzden peygamberlik et ve onlara de ki, 'Egemen RAB 		şöyle diyor: Ey halkım, mezarlarınızı açıp sizi oradan 		çıkaracak, İsrail ülkesine geri getireceğim. 		Mezarlarınızı açıp sizi çıkardığım zaman benim RAB 		olduğumu anlayacaksınız, ey halkım. Ruhumu içinize 		koyacağım, canlanacaksınız. Sizi kendi ülkenize 		yerleştireceğim. O zaman, bunu söyleyenin ve yapanın ben RAB 		olduğumu anlayacaksınız." Böyle diyor RAB.”





Hezekiel’in döneminde olduğu gibi, bundan yüz sene önce kimsenin İsrail için hiçbir ümidi yoktu. Ama son yüzyılda Rab onları resmen ölümden diriltti. Onları kendi ülkelerine geri getirdi. Tüm sıkıntılarına rağmen onları bir ülke yaptı ve korudu (bkz. Yşa 27). Ancak bu görümün son kısmı gerçekleşmedi. İsraillilerin çoğu bugün hala ruhsal olarak ölüdürler. İşte son günler gelince bu değişecektir. Peygamber Zekeriya bundan çok söz eder:

	 		Zekeriya 12:9-12: “O gün 		Yeruşalim'e saldıran bütün ulusları yok etmeye başlayacağım. 		"Davut soyuyla Yeruşalim'de oturanların üzerine 		lütuf ve yakarış ruhunu dökeceğim. Bana, yani 		deştiklerine bakacaklar; biricik oğlu için yas tutan biri gibi 		yas tutacak, ilk oğlu için acı çeken biri gibi acı çekecekler. 		O gün Yeruşalim'de tutulan yas, Megiddo Ovası'nda, 		Hadat-Rimmon'da tutulan yas gibi büyük olacak. Ülkede her boy 		kendi içinde yas tutacak: Davut, Natan, Levi, Şimi boyundan ve 		geri kalan boylardan aileler. Her boyun erkekleri ayrı, kadınları 		ayrı yas tutacak."



Zekeriya 13:1-2: "O 		gün Davut soyunu ve Yeruşalim'de yaşayanları günahtan 		ve ruhsal kirlilikten arındırmak için bir pınar açılacak. 		O gün ülkeden putların adlarını kaldıracağım, bir daha 		anılmayacaklar" diyor Her Şeye Egemen RAB, "Sahte 		peygamberleri de, kirli ruhu da ülkeden uzaklaştıracağım.”



Zekeriya 13:8-9: “Bütün 		ülkede" diyor RAB, "Halkın üçte ikisi vurulup ölecek, 		Üçte biri sağ kalacak. Kalan üçte birini ateşten 		geçireceğim, Onları gümüş gibi arıtacağım, Altın gibi 		sınayacağım. Bana yakaracaklar, Ben de onlara 		karşılık vereceğim, 'Bunlar benim halkım' diyeceğim. Onlar 		da, 'Tanrımız RAB'dir' diyecekler."





Ayetlerde gördüğümüz gibi, Mesih hemen gelmeden önceki dönemde İsrail’de büyük bir uyanış gerçekleşecek. Çarmıha gerilen İsa’nın onların asırlardır bekledikleri gerçek Mesih olduğunu ilk defa anlayacaklar ve dövüne dövüne yas tutacaklar. Rab de onların günahlarını bağışlamak için özel bir lütuf gösterecek. Böylece tüm İsrail topluluğunu gözleri bir anda açılacak ve tövbe edip İsa Mesih’e iman edecekler. Bu olağanüstü değişimde ayrıyeten büyük etken olan başka bir grup daha var. Şimdi onlara bakacağız.

	144,000 YAHUDİ: İlk 	kez Vahiy 7. bölümde bu elit grupla karşılaşıyoruz. Tam o 	sırada yeryüzünde birçok felaket kopmaya başlayacaktır. O 	yüzden Rab önce İsrail’in her oymağından on iki biner erkeği 	mühürleyerek koruma altına alır. Bunlar Tanrı kulları 	olarak tanımlanır ve alınlarında Tanrı’nın kendi mührü 	vardır öyle ki hiç kimse onlara zarar veremeyecektir. Birçok 	yazar bu grubu farklı yorumlamak için büyük uğraşlar 	vermiştir, ancak metne sadık kalacak olursak, gerçek anlamıyla 	144,000 Yahudi imanlı erkek söz konusudur burada. Bunu başka bir 	yere çekmeye gerek yok. Daha sonra bu grubu bir kez daha görüyoruz:

	 		Vahiy 14:1-5: “Sonra 		Kuzu'nun Siyon Dağı'nda durduğunu gördüm. O'nunla birlikte 144 		000 kişi vardı. Alınlarında kendisinin ve Babası'nın adları 		yazılıydı. Gökten, gürül gürül akan suların sesini, güçlü 		gök gürlemesini andıran bir ses işittim. İşittiğim ses, lir 		çalanların çıkardığı sese benziyordu. Bu 144 000 kişi, 		tahtın önünde, dört yaratığın ve ihtiyarların önünde yeni 		bir ezgi söylüyordu. Yeryüzünden satın alınmış olan bu 		kişilerden başka kimse o ezgiyi öğrenemedi. Kendilerini 		kadınlarla lekelememiş olanlar bunlardır. Pak kişilerdir. Kuzu 		nereye giderse ardısıra giderler. Tanrı'ya ve Kuzu'ya ait 		olacakların ilk bölümü olmak üzere insanlar arasından satın 		alınmışlardır. Ağızlarından hiç yalan çıkmamıştır. 		Kusursuzdurlar.”





Buradaki sözlerden bu grubun Mesih’e ne kadar sadık olduğunu anlıyoruz. Alınlarında birebir Baba Tanrı’nın ve İsa Mesih’in ismi var. Bu çok ilginç, çünkü diğer insanların alınlarında canavarın ismi ve işareti olacaktır. Böylece dünyada sadece iki grup kalacak: Mesih’e ait olanlar ve Mesih Karşıtı’na tapanlar. Bu arada 144,000 kişi Mesih’le birlikte Siyon Dağı’nda, yani Yeruşalim’de duruyor. Sonra onlara kendilerine özgü ve Tanrı’yı övmek için özel bir ezgi veriliyor. Sonraki ayetlerde onların karakteristik özellikleri sıralanır:





	 		 			 				Kendilerini kadınlarla 				lekelememiş olanlardır. Pak kişilerdir.



Kuzu nereye giderse O’nun 				ardı sıra giderler.



Tanrı'ya ve Kuzu'ya ait 				olacakların ilk bölümü olmak üzere insanlar arasından satın 				alınmışlardır.



Ağızlarından hiç yalan 				çıkmamıştır. Kusursuzdurlar.





Bu nitelikler gerçekten mükemmel. Kendilerini kadınlarla lekelememişler demek, kadınlar kirli demek değildir tabii, Kutsal Kitap’ta bunu öğretişe sahip bir çizgi yoktur. Burada onların diğer insanlar gibi fuhşa karışmadıklarını dile getirilmeye çalışılıyor. Onlar sadece Rableri İsa Mesih’i izlerler. Bunlar Mesih’in ilk havarileri gibi sadece O’na bakarlar. Petrus, Yuhanna ve Pavlus gibi olan 144,000 kişiyi düşünebilir misiniz? Pentikost Günü yeniden yaşanacak ama bu defa kısmi sonuçlarla değil, bu kez tam olacak, çünkü ardından Mesih geri dönecektir. Petrus verdiği vaazında burada vaat edilen yenilik için can atıyordu (bkz. Elç 3:19). O zaman olmadı, çünkü Yahudilerin önderleri müjdeyi reddettiler. O günlerde Yoel 2:28-32’de geçen ünlü sözler tam anlamıyla yerine gelmedi ama son günlerde 144,000 Yahudi’nin iman etmesi sonucunda şu sözler nihayet hedefine ulaşacaktır: “Ruhum'u dökeceğim. Oğullarınız, kızlarınız peygamberlikte bulunacaklar. Yaşlılarınız düşler, Gençleriniz görümler görecek. O günler kadın, erkek kullarınızın üzerine de Ruhum'u dökeceğim…O zaman RAB'be yakaran herkes kurtulacak. RAB'bin dediği gibi, Siyon Dağı'nda ve Yeruşalim'de kurtulup Sağ kalanlar arasında RAB'bin çağıracağı kimseler olacak.”

İman eden bu grup sayesinde öncellikle İsrail toplumu müjdeyi çok güçlü bir şekilde duyacak, sonra tanıklıkları diğer uluslara sıçrayacak. O yüzden Vahiy 7. bölümün ikinci kısmında, diğer uluslardan iman edip Rab’be tapınan sayılmayacak kadar büyük bir kalabalık görünüyor. Tüm bunlar muhtemelen bölümün başında adları geçen 144,000 müjdeci Yahudi sayesinde olacaktır. Böylece sadece İsrail’de değil, tüm dünyada muhteşem bir uyanış kopacaktır. Bu anlamda ayette yazdığı gibi bunlar Kuzu’ya ait olacakların ilk bölümü olacaklar. Bunlar sadece bir turfanda, yani ilk ürün olacaklar. Artlarından milyonlarca insan kurtulacaktır. Bu gerçekten dünya tarihinin en büyük uyanışı olacaktır. Böylece Mesih’in vaat ettiği gibi göksel egemenliğin müjdesi tüm uluslara duyurulmuş olacaktır (Mat 24:14). Bir de tüm bunlar dünyada kıyamet koparken gerçekleşecektir. Rab’bin hikmeti gerçekten çok derindir.

	İKİ TANIK: İsrail’i 	ve sayesinde tüm dünyada cereyan eden uyanışı körükleyen 	önemli bir etken daha olacak. Hatırlarsak, İsa Mesih’in ilk 	gelişinden önce Kutsal Kitap İlyas gibi birinin gelip onun yolunu 	hazırlayacağını bildirdi (bkz. Yşa 40:3; Mal 3:1; 4:5). Yahya 	bu sözleri yerine getirme amacıyla gönderilmişti (Luk 1:76-77). 	Mesih’in kendisi Yahya’nın beklenen İlyas olduğunu 	belirtti (Mat 11:14; 17:11-13). Ancak kabul görmediğinden dolayı 	ilk gelişinde bu beklentiler gerçekleşmedi. O yüzden Mesih’in 	ikinci gelişinden önce İlyas’ın gelmesi yeniden 	beklenmektedir. Ancak bu defa bir değil, iki kişi olacaktır. Bu 	açıdan iki tanık, Yahya’nın zamanında taşımış olduğu 	bayrağı kaldığı yerden kaldırıp üstlenecekler.





Şimdi Vahiy 11. bölümde geçen iki tanık ile ilgili bölüme bir bakalım:

	 		Vahiy 11:1-13: “Bana 		değneğe benzer bir ölçü kamışı verilip şöyle dendi: "Git, 		Tanrı'nın Tapınağı'nı ve sunağı ölç, orada tapınanları 		say! Tapınağın dış avlusunu bırak, orayı ölçme. Çünkü 		orası, kutsal kenti kırk iki ay ayaklarıyla çiğneyecek olan 		uluslara verildi. İki tanığıma güç vereceğim; çul giysiler 		içinde bin iki yüz altmış gün peygamberlik edecekler." 		Bunlar yeryüzünün Rabbi önünde duran iki zeytin ağacıyla iki 		kandilliktir. Biri onlara zarar vermeye kalkışırsa, ağızlarından 		ateş fışkıracak ve düşmanlarını yiyip bitirecek. Onlara 		zarar vermek isteyen herkesin böyle öldürülmesi gerekir. 		Peygamberlik ettikleri sürece yağmur yağmasın diye göğü 		kapamaya yetkileri vardır. Suları kana dönüştürme ve 		yeryüzünü, kaç kez isterlerse, her türlü belayla vurma 		yetkisine sahiptirler. Tanıklık görevleri sona erince dipsiz 		derinliklerden çıkan canavar onlarla savaşacak, onları yenip 		öldürecek. Cesetleri, simgesel olarak Sodom ve Mısır diye 		adlandırılan büyük kentin anayoluna serilecek. Onların Rabbi 		de orada çarmıha gerilmişti. Her halktan, oymaktan, dilden, 		ulustan insan üç buçuk gün cesetlerini seyredecek, cesetlerinin 		mezara konulmasına izin vermeyecekler. Yeryüzünde yaşayanlar 		onların bu durumuna sevinip bayram edecek, birbirlerine armağanlar 		gönderecekler. Çünkü bu iki peygamber yeryüzünde yaşayanlara 		çok eziyet etmişti. Üç buçuk gün sonra iki peygamber, 		Tanrı'dan gelen yaşam soluğunu alınca ayağa kalktılar. Onları 		görenler dehşete kapıldı. İki peygamber gökten gelen yüksek 		bir sesin, "Buraya çıkın!" dediğini işittiler. Sonra 		düşmanlarının gözü önünde bir bulut içinde göğe 		yükseldiler. Tam o saatte şiddetli bir deprem oldu, kentin onda 		biri yıkıldı. Depremde yedi bin kişi can verdi. Geriye kalanlar 		dehşete kapılıp gökteki Tanrı'yı yücelttiler.”





Burada geçen iki tanığın hikâyesi son derece ilgi çekici. Öncellikle onların özelliklerine dikkat edelim:

	Tapınakta hizmet ederler: 	İlk ayetlerden, onların özellikle tapınağın civarında hizmet 	ettiklerini anlıyoruz. Hizmetleri muhtemelen yıkıcı iğrenç 	şeyin dikilmesi olayından sonra olacaktır, çünkü 42 aylık, 	yani üç buçuk yıllık süreden söz eder. Başka bir ayette 1260 	gün peygamberlik edeceklerini okuyoruz. Bu rakam hep sıkıntı 	döneminin son yarısıyla ilgili olarak geçer (bkz. Dan 7:25; Va 	12:6; 13:5). Bu sırada Yahudilerin çoğu Yeruşalim’den kaçmış 	olacaktır. Ayrıca Yeruşalim kenti ve özellikle Tapınak sürekli 	öteki uluslar tarafından ayaklar altında ezilecektir (bkz. Luk 	21:24). O yüzden onlar Rab adına oraya dikilip O’na tanıklık 	edecekler. Onların tanık olarak tanımlanması ilgimizi 	çeker. Grekçedeki tanık kelimesi (Grekçe, martus) 	iki anlam ifade eder. Mahkemede ifadesini veren biri için 	kullanılır. Bu kişi gördüklerini ya da yaşadıklarını olduğu 	gibi anlatmak üzere ant içer, dolayısıyla gerçeği söylemek 	zorundadır. Fakat ilk çağdaki imanlılar arasında bu kelimenin 	ikinci bir anlamı daha oluştu, o da şehit anlamı. Nedeni 	şuydu: O dönemde Mesih’in gerçeğini kabul eden ve bunu ikrar 	eden kişiler genellikle inançları uğruna idam edilirdi. Böylece 	Mesih’in şahitliğini yapanlar, sonra Mesih’in şehitleri 	oluyordu. Dünyanın son günlerinde yine aynı olayı göreceğiz: 	Şahit olan şehit olacaktır. Bu iki tanık sadık bir şekilde İsa 	Mesih’e şahadet edecekler ve zamanları dolunca şehit de 	olacaklar.



Tanrı’nın gücüyle 	hizmet ederler: İki tanık Tanrı adına peygamberlik görevini 	yapacaklar. Peygamberlik demek, Tanrı adına konuşmak demektir. 	Bunu yaparken Rab’bin olağanüstü gücüyle hareket ettiklerini 	görebiliyoruz. Metinde şu örnekler verilir: “Biri onlara 	zarar vermeye kalkışırsa, ağızlarından ateş fışkıracak ve 	düşmanlarını yiyip bitirecek. Onlara zarar vermek isteyen 	herkesin böyle öldürülmesi gerekir. Peygamberlik ettikleri 	sürece yağmur yağmasın diye göğü kapamaya yetkileri vardır. 	Suları kana dönüştürme ve yeryüzünü, kaç kez isterlerse, 	her türlü belayla vurma yetkisine sahiptirler” (Va 11:5-6). 	Benzer bir güç ve yetkiyi Musa, İlyas ve Elişa gibi 	peygamberlerde görürüz. Aslında Rab onları bu şekilde koruma 	altına alacak, aynı zamanda bu tür mucizelerle insanlara gücünü 	gösterecektir. Bu iki tanık Tapınak civarında hizmet ettiklerine 	göre Yahudi olmaları gerek. Böylece onların sayesinde özellikle 	birçok Yahudi’nin Rab’be geleceğini düşünebiliyoruz.



Çul giysiler içinde hizmet 	ederler: Giyim kuşam tarzları çok dikkat çekicidir. Belli ki 	bu dünyayla pek bir ilişkileri olmayacaktır. Normal hayatları 	olmayacağı anlaşılıyor. 7 gün 24 saat Rablerine tanıklık 	edecekler. Bu kutsal göreve tamamen adanmış olacaklar. Bu tarz 	kıyafeti İlyas ve Yahya’nın giydiğinden söz edilmiştir (Mat 	3:4). Başta belirttiğimiz gibi, onlar Yahya’nın kaldığı 	yerden İlyas’ın görevini üstlenecekler. Birçok yorumcu 	onların kimliklerini tespit etmeye çalışır. Kimi ölümden 	dönmüş İlyas ve Hanok olacak, kimi İlyas’la Musa olacak diye 	düşünür. Ancak şuna dikkat etmemiz gerek ki Yahya aynı şekilde 	İlyas’ın ruhuyla geldiğinde dirilmiş İlyas değil, 	Yahya idi. Melek Cebrail Yahya’nın doğum haberini bildirirken 	şunu vurguladı: “İlyas'ın ruhu ve gücüyle Rab'bin önünden 	gidecektir” (Luk 1:17). Yahya, İlyas’ın yetkisini 	taşıyordu; ona benzemesi de gayet normaldi, çünkü onun yolundan 	gidiyordu. Aynı şekilde Mesih’in ikinci gelişinden önce yolunu 	hazırlayacak olan iki tanığın Eski Antlaşma’dan birileri 	olmaları gerekmiyor. Kutsal Kitap’ın hiçbir yerinde son büyük 	dirilişten önce ölümden geri dönüp uzun bir süre hizmet eden 	birinden söz edildiğine rastlamıyoruz. Musa ve İlyas’ın 	Mesih’le dağda çok kısa ve geçici süreliğine göründükleri 	açıktır (bkz. Luk 9:30-31). Artık Rab’bin görkemine kavuşmuş 	bir canın yeniden yeryüzünde yaşaması ve tekrar ölmesi pek 	olanaklı görünmüyor. Böylece bu iki tanığın Yahya gibi 	ortaya çıkacak iki yeni peygamber olmalarını bekleyebiliriz.





İki tanıkla ilgili olarak verilen önemli bir bilgi de şudur: “Bunlar yeryüzünün Rabbi önünde duran iki zeytin ağacıyla iki kandilliktir.” Bu sözler neyi kastediyor olabilir? Kutsal Kitap’a baktığımızda Zekeriya 4’te bununla birebir alakalı bir bölüm okuyoruz:

	 		Zekeriya 4:1-14: “Benimle 		konuşan melek yine geldi ve uykudan uyandırır gibi beni 		uyandırdı. "Ne görüyorsun?" diye sordu. "Som 		altın bir kandillik görüyorum" diye yanıtladım, 		"Tepesinde zeytinyağı için bir tas, üzerinde yedi kandil, 		kandillerde yedişer oluk var. Ayrıca kandilliğin yanında, biri 		zeytinyağı tasının sağında, öbürü solunda iki zeytin ağacı 		da var." Benimle konuşan meleğe, "Bunların anlamı 		nedir, efendim?" diye sordum. Melek, "Bunların anlamını 		bilmiyor musun?" diye karşılık verdi. "Hayır, 		efendim" dedim. Bunun üzerine şöyle dedi: "RAB 		Zerubbabil'e, 'Güçle kuvvetle değil, ancak benim Ruhum'la 		başaracaksın' diyor. Böyle diyor Her Şeye Egemen RAB. Sen kim 		oluyorsun, ey ulu dağ? Zerubbabil'in önünde bir düzlük 		olacaksın! O tapınağın son taşını çıkarırken, halk da, 		'Ne güzel, ne güzel!' diye bağıracak." RAB bana yine 		seslendi: "Bu tapınağın temelini Zerubbabil'in elleri attı, 		tapınağı tamamlayacak olan da onun elleridir. O zaman beni size 		Her Şeye Egemen RAB'bin gönderdiğini anlayacaksınız. "Küçük 		işleri yapma gününü kim küçümsüyor? İnsanlar Zerubbabil'in 		elinde çekülü görünce sevinecekler. -"Bu yedi kandil 		RAB'bin bütün yeryüzünde dolaşan gözleridir."- Meleğe, 		"Kandilliğin sağındaki ve solundaki bu iki zeytin ağacı 		nedir?" diye sordum, "Altın gibi yağ akıtan iki altın 		oluğun yanındaki bu iki zeytin dalı nedir?" "Bunların 		anlamını bilmiyor musun?" diye karşılık verdi. "Hayır, 		efendim" dedim. Melek, "Bunlar bütün dünyanın 		Rabbi'ne hizmet eden, zeytinyağıyla kutsanmış iki kişidir" 		diye açıkladı.”





Şekil 9 - İki Tanık (Vahiy 11)

Zekeriya’nın döneminde burada tarif edilen olaylar kısmen gerçekleşti. O dönemde sürgünden dönen Yahudi halkı Tapınağı restore etmeye çalışıyordu. Bu kutsal görevde Prens Zerubbabil ve Kâhin Yeşu halka önderlik ediyordu. Bu görümde onların ancak Kutsal Ruh’tan gelen mesh yağıyla başaracaklarını görebiliyoruz. Yuhanna Vahiy 11’de bu olaya atıfta bulunarak bu iki tanığın da Kutsal Ruh’un gücüyle Rab’bin ruhsal tapınağını restore edeceklerini vurgulamaya çalışıyor. İki kişi milyarlarca insan karşısında ne yapabilir ki, diyecekler insanlar. Ancak ayette de belirtildiği gibi: “Küçük işleri yapma gününü kim küçümsüyor?” Evet, Rab çula kuşanmış iki şahıs aracılığıyla dünyayı sarsacak ve çok büyük işler yapacaktır.

	Hizmet süreleri sona erince nasıl bir sıkıntıyla karşılaşacaklarını okuduk. Mesih Karşıtı onları nihayet yok edebilecek. Dünya buna öyle bir sevinecek ki büyük bir bayram havası yaşanacak. Hatta insanlar birbirine hediyeler gönderecekler, yani Tanrı adamlarını yenerek Tanrı’nın planını alt ettiklerini sanacaklar bir anda. Ancak üç gün sonunda birden Rab onların cesetlerini canlandıracak ve tüm dünyanın gözü önünde diri diri göğe kaldıracaktır. Hatta Rab’bin kendisi göklerden seslenecek ve tüm dünya O’nu duyacak. Dünyanın tümünün bu olup bitenleri canlı yayında izlediğini düşünün. İnsanlar dehşete düşecek. Daha da kötüsü hemen ardından Yeruşalim öyle büyük bir depremle sarsılacak ki kentin onda biri yıkılacak ve binlerce insan ölecek. Böylece Rab son damgayı vuracak.

Özet olarak, özellikle sıkıntı döneminin ikinci kısmında Yahudilerin pek çok baskı ve zulme maruz kalacaklarını biliyoruz. Ancak tam bu sırada başta 144,000 müjdeci Yahudiler sayesinde ve sonra iki tanığın peygamberlik hizmeti sayesinde İsrail toplumu çok büyük bir uyanış yaşayacaktır. Öyle ki Mesih gelmeden hemen önce tümü diz çöküp iman edecek ve böylece kurtulacaktır. Böylelikle Tanrı’nın çok önceden peygamberler aracılığıyla defalarca bildirdiği vaatler yerine gelecektir (bkz. Yşa 45:23-25; Hez 36:22-28; Yoe 2:12-18).

ARMAGEDON SAVAŞI: Şimdi sıkıntı döneminin son ve en büyük olayına geliyoruz. Bunu genel olarak Armagedon diye anacağız. Bu olay tarihin başlangıcından bu yana gelmiş geçmiş en büyük ve en korkunç savaş olacak. Mesih Karşıtı yeryüzünün hemen hemen tüm ordularını toplayacaktır. Kimler kimlere karşı savaşacak? Tümü bir tek İsrail’e karşı! Ancak sonuç beklenenden çok farklı olacak. Çünkü İsa Mesih’in kendisi gelip halkının düşmanlarını ayaklar altına alacaktır: “Bunun üzerine melek orağını yerin üzerine salladı. Yerin asmasının ürününü toplayıp Tanrı öfkesinin büyük masarasına attı. Kentin dışında çiğnenen masaradan kan aktı. Kan, 1.600 ok atımı kadar (yakl. 320 km) yayılıp atların gemlerine dek yükseldi” (Va 14:19-20). Gerçekten korkunç bir son olacak. Şimdi sırayla bu savaşın ayrıntılarına bakalım. Hepsi bir günde olup bitmeyecek, bu savaşın hazırlıkları ve orduların hareketleri aylarca sürecek:

	SON BELALAR: Vahiy 15. 	bölüme geldiğimizde sıkıntı döneminin sonuna doğru 	insanlığın başına gelecek son belaları okuyoruz: “Gökte 	büyük ve şaşılası başka bir belirti gördüm: Son yedi belayı 	taşıyan yedi melekti. Çünkü Tanrı'nın öfkesi bu belalarla 	son buluyordu” (Va 15:1). Bu arada göklerde muazzam bir 	heyecan var, çünkü nihayet adaletin yerini bulacağı an gelmek 	üzere. Sonra sembolik olarak son yedi belayı büyük kâselerde 	taşıyan yedi melek belirir. Vahiy 16. bölümde artık Tanrı 	gazabının ve adaletinin son halini görüyoruz. Şimdi son yedi 	kâseyi tek tek ele alacağız:

	 		1. KASE (Vahiy 16:1-2): 		“Sonra tapınaktan yükselen gür bir sesin yedi meleğe, 		"Gidin, Tanrı'nın öfkesiyle dolu yedi tası yeryüzüne 		boşaltın!" dediğini işittim. Birinci melek gidip tasını 		yeryüzüne boşalttı. Canavarın işaretini taşıyıp heykeline 		tapanların üzerinde acı veren iğrenç yaralar oluştu.” 		İlk melek gazap dolu kâseyi yeryüzüne boşaltır. Sonucunda 		Mesih Karşıtı’nın işaretini alan ve ona tapanların üzerinde 		iri yarı yaralar oluşur. Bunlar hem çok iğrenç olacak hem de 		korkunç acı verecektir. Bu şekilde Rab kendi halkı ile 		Şeytan’ın halkı arasında çok belirgin bir fark 		gösterecektir. Tıpkı Mısır’daki on belada olduğu gibi (bkz. 		Çık 8:22; 9:4).



2. KASE (Vahiy 16:3): 		“İkinci melek tasını denize boşalttı. Deniz ölü kanına 		benzer kana dönüştü, içindeki bütün canlılar öldü.” 		İkinci melek kâsesini denizin üzerinde döker. Böylece 		denizin tümü kana dönüşür ve içindeki tüm yaratıklar ölür. 		Hatırlarsak, ikinci borazan çalınınca benzer bir olay 		yaşanmıştı, ancak o zaman sadece denizin üçte biri 		etkilenmişti, bu defa tümüne bulaşıyor. Dünyanın yaklaşık 		% 70’i deniz suyuyla kaplı derler. Bu şekilde dünyanın büyük 		çoğunluğunun kana bulandığını düşünün, gerçekten 		korkunç bir manzara! Ayrıca kokusuna bile dayanmak herhalde zor 		olacaktır.



3. KASE (Vahiy 16:4-7): 		“Üçüncü melek tasını ırmaklara, su pınarlarına 		boşalttı; bunlar da kana dönüştü. Sulardan sorumlu meleğin 		şöyle dediğini işittim: "Var olan, var olmuş olan kutsal 		Tanrı! Bu yargılarında adilsin. Kutsalların ve peygamberlerin 		kanını döktükleri için, İçecek olarak sen de onlara kan 		verdin. Bunu hak ettiler." Sunaktan gelen bir sesin, "Evet, 		Her Şeye Gücü Yeten Rab Tanrı, Yargıların doğru ve adildir" 		dediğini işittim.” Yine borazanlarda olduğu gibi, bir 		sonraki bela nehirleri ve su kaynaklarını vurur. Musa’nın 		döneminde Mısır’ın Nil Nehri’nin kana dönüştüğü 		dönemi anımsatır. Ancak bu kez yeryüzündeki tüm nehirler ve 		akıntılar etkilenecek ve insanlar tamamen susuz kalacaklar. Melek 		ise insanların bunu fazlasıyla hak ettiklerini vurguluyor, çünkü 		asırlardır masum insanların kanını döküyorlar. Şimdi onlar 		kan içmek zorunda kalacaklar.



4. KASE (Vahiy 16:8-9): 		“Dördüncü melek tasını güneşe boşalttı. Bununla 		güneşe insanları yakma gücü verildi. İnsanlar korkunç bir 		ısıyla kavruldular. Tövbe edip bu belalara egemen olan Tanrı'yı 		yücelteceklerine, O'nun adına küfrettiler. Yine dördüncü 		borazanda olduğu gibi, bu kez gök cisimleri vurulur. Ancak 		borazanda güneş kısmen söndürülmüştü, burada ise güneşin 		daha güçlü olup insanları yaktığını okuyoruz. Yeryüzünde 		hiç yaşanmamış bir sıcaklık dalgası oluşacak. Ama en 		ilginci şudur ki insanlar Rab’bin merhametine sığınmak yerine 		O’na daha da küfredecekler. İşte insan bu kadar da gururlu ve 		inatçı olabilir.



5. KASE (Vahiy 		16:10-11): “Beşinci melek tasını canavarın tahtına 		boşalttı. Canavarın egemenliği karanlığa gömüldü. İnsanlar 		ıstıraptan dillerini ısırdılar. Istırap ve yaralarından 		ötürü Göğün Tanrısı'na küfrettiler. Yaptıklarından tövbe 		etmediler.” Korkunç bir ısı dalgası ve aydınlıktan 		sonra birden dünya karanlığa gömülecek. Ancak ilginçtir ki 		tüm dünya demiyor, sadece Mesih Karşıtı’nın hüküm sürdüğü 		bölgeler etkilenecek. Bu öyle bir karanlık olacak ki insanlar 		ıstıraptan kendi dillerini ısıracaklar. Ayrıca daha baştaki 		yaralar da devam edecek ama insanlar yine de tövbe etmek yerine 		Tanrı’ya karşı daha da küstahlaşacaklar.





Şekil 10 - Yedi tas (Vahiy 15-16)

	 		6. KASE (Vahiy 		16:12-16): “Altıncı melek tasını büyük Fırat Irmağı'na 		boşalttı. Gündoğusundan gelen kralların yolu açılsın diye 		ırmağın suları kurudu. Bundan sonra ejderhanın ağzından, 		canavarın ağzından ve sahte peygamberin ağzından kurbağaya 		benzer üç kötü ruhun çıktığını gördüm. Bunlar doğaüstü 		belirtiler gerçekleştiren cinlerin ruhlarıdır. Her Şeye Gücü 		Yeten Tanrı'nın büyük gününde olacak savaş için bütün 		dünyanın krallarını toplamaya gidiyorlar... Üç kötü ruh, 		kralları İbranice Armagedon denilen yere topladılar.” Altıncı 		borazanda olduğu gibi, yine Fırat Nehri söz konusudur. 		Gündoğusundan gelen krallar ve orduları için yol açılsın 		diye orası boşaltılır. Gündoğusu, muhtemelen Uzak Doğu’yu 		kastediyordur. Acaba altıncı borazanda adı geçen 200 milyon 		ordu da doğudan gelen bu ordular olabilir mi? Her kim ise Fırat 		Nehri kurutuluyor ki ordular rahatlıkla İsrail’in üzerine 		gelebilsinler. İlginçtir ki son yıllarda Fırat Nehri üzerinde 		yapılan büyük barajlar sayesinde istenen günde akan sular 		tamamen kesilebilir ve burada yazılan sözler gerçekleşebilir.





Daha sonra kutsal olmayan üçlübirliği oluşturan Şeytan, Mesih Karşıtı ve sahte peygamberden üç cin çıkıp büyük harikalar yaparak dünya krallarını İsrail’e karşı savaşmak üzere toplamaya başlarlar. Dünya ordularını topladıkları yerin ismi de Armagedon’dur. Elçi Yuhanna’nın İbranice olarak adını verdiği bu yerin nerede olduğu konusunda farklı düşünceler vardır. Kimi İsrail’in kuzeyinde bulunan Megiddo harabelerinin önünde açılan büyük Yizreel Vadisi olduğunu söyler. Ancak 	şuna dikkat etmeliyiz ki burada geçen “har-megiddo” Megiddo Vadisi değil, Megiddo Dağı veya tepesi anlamına gelir. Kimi ise bunun Kudüs’ü tanımlayan bir lakap olduğunu düşünür. Buna göre bu yerin adının aslında “har-moged” ve anlamının “topluluğun dağı” olduğunu belirtirler. Bu da ulusların toplandığı ve özellikle Rab’bin evi olan Tapınağın tepesi anlamına gelmektedir.

Bu yer gerçekte her neresi olacaksa, bugünkü İsrail topraklarında olacağı kesindir. Peygamber Yoel aynı olayı, bir başka yerin ismi olan Yahoşafat Vadisi olarak bildirir. Son günde orada toplanacak orduları RAB şöyle tarif eder: “Bütün ulusları toplayıp Yehoşafat Vadisi'ne indireceğim. Mirasım olan İsrail halkını uluslar arasına dağıttıkları ve ülkemi bölüştükleri için onları orada yargılayacağım” (Yoe 3:2). Yehoşafat’ın ismini kullanmasının sebebi, Yehoşafat’ın sözcük anlamının Rab yargılar olmasıdır. Yehoşafat Vadisi çoğunlukla Yeruşalim’in hemen yakınında uzanan Kidron Vadisi’ne verilen bir başka isimdir. Anlaşılan şu ki son savaş Yeruşalim civarında gelişecektir. Yoel sonra şöyle devam eder:



	 		 			Yoel 3:9-17: “Uluslar 			arasında şunu duyurun: Savaşa hazırlanın, yiğitlerinizi 			harekete geçirin. Bütün savaşçılarınız toplanıp saldırıya 			geçsin. Saban demirlerinizi çekiçle dövüp kılıç yapın, 			bağcı bıçaklarınızı mızrak yapın. Güçsüz olan 			'Güçlüyüm desin. Ey çevredeki uluslar, tez gelin, 			bir araya toplanın. Ya RAB, yiğitlerini oraya indir. 			Uluslar harekete geçip Yehoşafat Vadisi'nde 			toplansınlar. Çünkü çevredeki bütün ulusları 			yargılamak için orada olacağım. Salın orakları, ekinler 			olgunlaştı. Gelin, üzümleri çiğneyin, sıkma çukuru üzümle 			dolu, şarap tekneleri taşıyor. Ulusların kötülükleri bu 			denli çoktur." Kalabalıklar, yargı vadisini dolduran nice 			kalabalıklar... Yargı vadisinde RAB'bin günü yaklaştı. Güneş 			ve ay kararıyor, yıldızların parıltısı görünmez oluyor. 			RAB Siyon'dan kükreyecek, Yeruşalim'den gürleyecek. Gök ve yer 			sarsılacak. Ama RAB kendi halkı için sığınak, İsrailliler 			için kale olacak. "O zaman bileceksiniz ki, Siyon'da, kutsal 			dağımda oturan Tanrınız RAB” benim. Yeruşalim kutsal 			olacak; yabancılar bir daha orayı ele geçiremeyecek.”





Bunu okuduğumuzda Yoel’in Armagedon’un hemen öncesinde yaşanacak olayların aynısını birebir anlattığını görebiliyoruz. Gerçekten korkunç bir dönem olacaktır. Yeryüzünün görmüş olduğu en kocaman ve korkutucu ordu topluluğu!

	 		7. KASE (Vahiy 		16:17-21): “Yedinci melek tasını havaya boşalttı. 		Tapınaktaki tahttan yükselen gür bir ses, "Tamam!" 		dedi. O anda şimşekler çaktı, uğultular, gök gürlemeleri 		işitildi. Öyle büyük bir deprem oldu ki, yeryüzünde insan 		oldu olalı bu kadar büyük bir deprem olmamıştı. Büyük kent 		üçe bölündü. Ulusların kentleri yerle bir oldu. Tanrı büyük 		Babil'i anımsadı, ona ateşli gazabının şarabını içeren 		kâseyi verdi. Bütün adalar ortadan kalktı, dağlar yok oldu. 		İnsanların üzerine gökten tanesi yaklaşık kırk kilo 		ağırlığında iri dolu yağdı. Dolu belası öyle korkunçtu 		ki, insanlar bu yüzden Tanrı'ya küfrettiler.” Artık sona 		geldik. Rab gökten “Tamam” der. Ardından dünyanın 		görmüş olduğu en büyük deprem meydana gelir. Yeruşalim dahi 		üçe bölünür. Dünyanın diğer kentleri yerle bir olur. 		Özellikle Mesih Karşıtı’nın başkenti Babil en büyük 		yıkıma uğrar. Burada daha önce altıncı mühürde görünen 		olayların benzeri, belki de aynısı söz konusudur (Va 6:14). 		Adalar ortadan kalkar ve dağlar yerinden oynar. Yine benzer 		şekilde, korkunç bir dolu fırtınası görülür. Ancak bu dolu 		o kadar büyüktür ki tanesi kırk kilo kadardır. Göklerden kırk 		kilo ağırlığında buz parçalarının uçak hızıyla yere 		çarptığını düşünün. Böyle bir dolu bir şehrin binalarını 		ve altyapısını tamamen yok edebilir. Ama yine her zamanki gibi 		insanlar Rab’bin önüne gelip tövbe etmektense daha da 		küfredecekler. Ellerinde hiçbir şey kalmayacak ama yine de diz 		çökmek istemeyecekler. Aynı Musa’nın dönemindeki Firavun 		gibi, tüm bunları görüp yaşamalarına rağmen yine de 		yüreklerini nasırlaştıracaklar. Böylece Rab yeryüzü üzerinde 		gazabını adeta tüketecektir.





	 	 	 	 		 			Mühürler (Vahiy 6)

		 		 			Borazanlar (Vahiy 8-9)

		 		 			Taslar (Vahiy 15-16)



	 		 			1. Beyaz At; Barış

		 		 			1. Yeryüzünün üçte biri kanla karışık dolu ve ateşle 			yanar.

		 		 			1. Canavara tapanların üzerinde iğrenç yaralar oluşur.



	 		 			2. Kızıl At; Savaş

		 		 			2. Kütle düşmesiyle denizin üçte biri kana dönüşür.

		 		 			2. Deniz tamamen kana bulanır.



	 		 			3. Siyah At; Kıtlık

		 		 			3. Yıldızın düşmesiyle ırmakların üçte biri kana 			bulanır.

		 		 			3. Irmaklar ve su kaynakları tamamen kana bulanır.



	 		 			4. Soluk At; Ölüm

		 		 			4. Gök cisimlerinin üçte biri vurulur ve kısmen söner.

		 		 			4. Güneşe insanları yakma gücü verilir.



	 		 			5. Şehitlerinin yakarışı

		 		 			5. Dipsiz derinliklerden cinli çekirge ordusu çıkar. (1. 			Vay)

		 		 			5. Canavarın egemenliği karanlığa gömülür.



	 		 			6. Büyük bir deprem

		 		 			6. İki yüz milyonluk atlı ordu insanlara saldırır. (2. 			Vay)

		 		 			6. Dünya orduları Armagedon savaşında toplanır.



	 		 			7. Yedi Borazan 

		 		 			7. Yedi Tas (3. Vay) 

		 		 			7. Korkunç bir deprem.





	GOG ve MAGOG: Bu arada, 	Hezekiel’in 38. ve 39. bölümlerinde anlattığı Gog ve Magog’la 	ilgili peygamberlik devreye girer. Peygamber Hezekiel’in bu 	sözleriyle ilgili çok farklı yorumlar vardır. Orta Doğu’da 	bunlar Yecüc ile Mecüc olarak bilinir. Bazı yazarlar burada 	tasvir edilen Gog ordusunun, sıkıntı döneminden önce İsrail’e 	saldıracak bir Rus ordusu olarak yorumlar. Ancak buna işaret eden 	herhangi bir ipucuna rastlamıyoruz Kutsal Kitap’ta. Önemli bir 	nokta daha; Gog isminin geçtiği tek bir yer daha var, o da Vahiy 	20:8. Oradaki olay Mesih’in Egemenliği’nin sonuna doğru 	yaşanan son isyandır. Ancak Hezekiel’in yazdıklarına 	baktığımızda, tarif ettiklerinin çoğunun Armagedon savaşında 	gerçekleşecek olaylarla birebir örtüştüğünü görebiliriz. 	Bundan şunu anlayabiliriz ki burada daha önce bahsettiğimiz çifte 	gerçekleşme söz konusu olabilir. Yani ilk önce buradaki savaş 	sıkıntı zamanının sonunda olur ve sonra neredeyse aynısı 	Mesih’in Egemenliği’nin sonunda yine olur. Şimdi ayrıntıları 	okuyalım:

	 		Hezekiel 38:1-23: “RAB 		bana şöyle seslendi: "İnsanoğlu, yüzünü Magog 		ülkesinden Roş'un, Meşek'in, Tuval'ın önderi Gog'a çevir, ona 		karşı peygamberlik et. De ki, 'Egemen RAB şöyle diyor: Ey 		Roş'un, Meşek'in, Tuval'ın önderi Gog, sana karşıyım. Seni 		geldiğin yoldan geri çevirecek, çenelerine çengel takacağım. 		Seni ve bütün ordunu, atları, tam donanmış atlıları, küçük 		büyük kalkanlı, hepsi kılıç kullanan büyük kalabalığı 		dışarıya sürükleyeceğim. Onlarla birlikte hepsi kalkanlı, 		miğferli Persliler'i, Kûşlular'ı, Pûtlular'ı, Gomer'in bütün 		ordusunu, uzak kuzeydeki Beyttogarma'nın bütün ordusunu ve 		yanındaki birçok ulusu da sürükleyeceğim. "'Hazır ol! 		Çevrende toplanmış büyük kalabalıkla birlikte hazırlan. 		Onları sen gözeteceksin. Uzun zaman sonra savaşa çağrılacaksın. 		Gelecek yıllarda, halkı birçok ulustan uzun zamandır ıssız 		kalmış İsrail dağlarında toplanmış, savaştan rahata 		kavuşmuş bir ülkeye saldıracaksın. Uluslar arasından 		çıkarılmış olan bu halk, şimdi güvenlik içinde yaşıyor. 		Sen, bütün askerlerin ve seninle olan birçok ulus çıkıp 		kasırga gibi geleceksiniz; ülkeyi kaplayan bulut gibi 		olacaksınız. "'Egemen RAB şöyle diyor: O gün aklına bazı 		düşünceler gelecek, kötü düzenler tasarlayacaksın. 		Diyeceksin ki: Sursuz köyleri olan bir ülkeye saldıracak, 		esenlik ve güvenlik içinde yaşayan insanların üzerine 		yürüyeceğim. Bu köylerin tümü sursuz; kapıları da kapı 		sürgüleri de yok. Viran olmuş kentlerde yaşayan halkı soyup 		malını yağma edeceğim. Sürüsü, malı olan, dünyanın 		ortasında yaşayan bu ulusların arasından toplanmış halka 		karşı elimi uzatacağım. Saba, Dedan, Tarşiş tüccarları ve 		köyleri sana, Yağmalamak için mi geldin? Çapul malı toplamak, 		altın, gümüş taşımak, hayvan, mal götürmek, bol ganimet 		elde etmek için mi bu kalabalığı topladın? diyecek. "Bu 		yüzden, ey insanoğlu, peygamberlik et ve Gog'a de ki, 'Egemen RAB 		şöyle diyor: O gün halkım İsrail güvenlik içinde yaşarken 		bunu fark etmeyecek misin? Sen ve seninle birlikte birçok ulustan 		oluşan tümü ata binmiş büyük bir kalabalık, güçlü bir 		ordu uzak kuzeyden geleceksiniz. Ülkeyi kaplayan bir bulut gibi 		halkım İsrail'in üzerine yürüyeceksiniz. Son günlerde, ey 		Gog, seni ülkeme saldırtacağım. Öyle ki, ulusların gözü 		önünde kutsallığımı senin aracılığınla gösterdiğim 		zaman beni tanıyabilsinler. "'Egemen RAB şöyle diyor: Eski 		günlerde kullarım İsrail peygamberleri aracılığıyla hakkında 		konuştuğum kişi değil misin sen? O dönemde seni onlara 		saldırtacağıma ilişkin yıllarca peygamberlik ettiler. "'Gog 		İsrail ülkesine saldırdığı gün öfkem alevlenecek. Egemen 		RAB böyle diyor. Kıskançlığımla ve öfkemin şiddetiyle 		diyorum ki, o gün İsrail ülkesinde büyük bir yer sarsıntısı 		olacak. Denizdeki balıklar, gökteki kuşlar, kırdaki hayvanlar, 		yerde sürünen bütün yaratıklar ve dünyadaki bütün insanlar 		önümde titreyecekler. Dağlar yerle bir edilecek, kayalıklar 		ufalanacak, her duvar çökecek. Bütün dağlarımda Gog'a karşı 		kılıcı çağıracağım. Egemen RAB böyle diyor. Herkes 		birbirine kılıç çekecek. Onu salgın hastalıkla, kanla 		cezalandıracağım; onun, ordusunun, ondan yana olan birçok 		ulusun üzerine sağanak yağmur, dolu, ateşli kükürt 		yağdıracağım. Böylece büyüklüğümü, kutsallığımı 		gösterecek, birçok ulusun gözünde kendimi tanıtacağım. O 		zaman benim RAB olduğumu anlayacaklar."





Anlaşılan şu ki İsrail’in kuzeyinden bir değil, birçok düşman birleşerek üstüne saldırıyor. Bunlara önderlik eden kişiye de Gog denir. İsminin belirli bir anlamı yoktur, ancak önderlik yaptığı ulusların kimi temsil ettiklerini tarihe bakarak az çok tespit edebiliriz. Öncellikle Gog’un Magog ülkesinden olup Roş, Meşek ve Tuval ülkeleri üzerinde birebir önderlik yaptığını okuyoruz. Ancak burada Roş’un farklı bir ulus olarak geçmesi, İbranice metne pek uygun değil; Roş, baş demek. Bu durumda ayeti şu şekilde tercüme etmek daha doğru olur: “İnsanoğlu yüzünü Magog ülkesine Meşek ve Tuval’ın baş önderi olan Gog, sana karşıyım.” Gog’un ordusuna katılan bazı uluslar var. Bunların hepsini tek tek ele alalım:

	Magog: Gog’un 	ülkesi anlamına gelir. Bu isimlerle ilk kez Yaratılış 	10:2’de karşılaşıyoruz. Bunlar Yafet’in oğullarıdır. 	Tarihten, Yafet’in soyunun genellikle kuzey Orta Doğu bölgesine 	ve Orta Asya geneline yerleştiğini biliyoruz.47 	Hezekiel’in döneminde Magog ülkesi muhtemelen bugünkü 	Anadolu’yu kapsayan alandı.48



Meşek ve Tuval: Meşek 	ile Tuval her zaman birlikte geçer. Hezekiel 27:13’te onların 	Sur ve Sayda ile çok ticaret yaptıklarını yazılıdır. O halde, 	eskiden bugünkü Suriye’nin veya Türkiye’nin sınırları 	içinde bulunmuş olmaları muhtemeldir.



Persler: Günümüzdeki 	İranlılardır. Kendilerini Fars olarak tanıtırlar.



Kûşlular: Bu ulus 	eskiden beri Mısır’ın güneyinde bulunan Sudan, Etiyopya ve 	Somali topraklarında yaşar.



Pûtlular: Eskiden beri 	bugünkü Libya ülkesinde yaşayanlardır.



Gomer: Burası eskiden 	Türkiye’nin kuzeydoğusunda olan ve özellikle Kimmerlerin 	yaşadığı bölgedir.49



Beyt-togarma: Beyt, 	İbranicede ev veya soy anlamına gelir. O halde burada Togarma’nın 	soyu veya hanedanı söz konusudur. Togarma Gomer’in üçüncü 	oğluydu. Çoğunlukla Orta Asya civarında yaşadığı anlaşılan 	Beyt-togarmalıların atlarıyla meşhur olduğu görülür (bkz. 	Hez 27:14).





Gog bu durumda muhtemelen Mesih Karşıtı’nı sembolize eder. Hezekiel’de sıralanan sekiz ulusa baktığımızda, hepsinin bir zamanlar bugünkü Orta Doğu’da bulunduğunu görebiliyoruz. Daniel kitabında Mesih Karşıtı’nın on kraldan oluşan bir birliğinin olacağını okuduk. Ayrıca, Daniel 7’de Mesih Karşıtı’nın bunlardan üç tanesini kökünden söktüğü de belirtilir (Dan 7:8). Bu halde, burada sıralan sekiz ulus, Daniel’in tarif ettiği yedi kral ile Mesih Karşıtı’nın kendi krallığının toplamını temsil ediyor olabilir.

İlerleyen ayetlerde Rab Gog ve müttefik güçlerini İsrail’e karşı savaşmaya çağırır. Onlar da tüm donanımlarıyla ata binmiş olarak İsrail’in üzerine çullanırlar. Öyle korkutucu bir görüntüleri olacaktır ki Hezekiel onları bir kasırgaya, tüm ulusu kaplayan kara bir buluta benzetir. Peki, sonuç ne olacak? Hezekiel anlatmaya devam eder:

	Hezekiel 39:1-6: “İnsanoğlu, 	Gog'a karşı peygamberlik et ve ona de ki, 'Egemen RAB şöyle 	diyor: Ey Roş'un, Meşek'in, Tuval'ın önderi Gog, sana karşıyım. 	Seni geri çevirip sürükleyeceğim. Seni uzak kuzeyden çıkarıp 	İsrail'in dağlarına getireceğim. Sol elindeki yayını vuracak, 	sağ elindeki oklarını düşüreceğim. Sen de askerlerinle senden 	yana olan uluslar da İsrail dağlarına serileceksiniz. Sizi yem 	olarak her çeşit yırtıcı kuşa, yabanıl hayvana vereceğim. 	Açık kırlarda düşüp öleceksiniz. Çünkü bunu ben söyledim. 	Egemen RAB böyle diyor. Magog'un ve kıyıda güvenlik içinde 	yaşayanların üzerine ateş yağdıracağım. O zaman benim RAB 	olduğumu anlayacaklar.”





Okuduğumuz gibi, koskoca orduların hepsi İsrail dağlarına serilecektir. Cesetleri yırtıcı hayvanlar için yem olacaktır. Bölümün devamında, savaşın ardından yapılacak zahmetli temizlik anlatılır. Kısacası Rab, İsrail halkının yardımına yetişecek ve onları Gog ile ordularının ellerinden son anda kurtaracaktır.

Daha önce belirttiğimiz gibi, Hezekiel 38’de sıralanan unsurlar, başka birçok ayette Armagedon savaşıyla ilgili okuduklarımızla birebir örtüşüyor. Bunlardan bazılarına bakalım:

	Her ikisinde de Orta Doğu’dan 	toplanan birçok ordu İsrail’e saldırır.



Her ikisinde de önderin elinde 	bir yay söz konusu.



Her ikisi de uzun yıllar önce 	peygamberler tarafından bildirildi.



Her ikisinde de büyük bir 	deprem oluyor.



Her ikisinde de kükürt ve 	ateşten oluşan bir dolu fırtınası var.



Her ikisinde de kan ve hastalık 	belası var.



Her ikisinde de sonunda 	düşmanlar kuşlara ve yırtıcı hayvanlara yem oluyor.





Anlaşılan şu ki Gog Mesih Karşıtı’nın bir başka ismidir ve gerçekleşen savaş aynı, yani büyük Armagedon savaşıdır. Ancak Orta Doğu’da yaşayan bizler için Gog ve müttefiklerinin çoğunlukla bizim topraklarımızdan çıkması son derece dikkat çekicidir. Son günler geldiğinde kimlerin Mesih Karşıtı’ndan yana olup olmayacağını kesin olarak söylemek için henüz erken. Ayrıca bizim burada milletleri bugünkü halleriyle değil, topraklar aynı olsa da, Kutsal Kitap’ın yazıldığı dönemdeki özellikleriyle düşünmemiz gerek. Ancak Kutsal Kitap’ın son günlerle ilgili söylediklerini incelerken, hoşumuza gitmese de, yazıldığı haliyle değerlendirmek zorundayız. Sonuç olarak, kimlerin Rab’bin halkına karşı cephe alacağını henüz bilemesek de, Orta Doğu’nun birçok ulusunun işin içinde olacağı kesindir. Aslında bu bizim için büyük bir uyarıdır! İsrail günahsız bir halk değildir ama Rab’bin planında önemli bir yere sahiptir. Ayrıca son günlerde büyük bir uyanış yaşayacaklarının bildirildiğini de gördük. İşte o zaman onlara karşı yürümek, Rab’be karşı cephe almak anlamına gelecektir.

	YERUŞALİM’İN SON 	SAVAŞI: Şimdiye kadar İsrail’in üzerinde kapkara korkunç 	savaş bulutlarının toplandığını gördük. Dünyanın birçok 	yerinden ama özellikle İsrail’den nefret edenlerden oluşan 	devasa ordular kutsal topraklarda toplanmış bulunuyor. Rab bir 	yandan onların üzerinde büyük belalar yağdırıyor ama dahası 	var. Peygamber Zekeriya özellikle savaşın son aşamasını çok 	ayrıntılı bir şekilde tarif eder.

	 		Zekeriya 12:2-5: 		“Yeruşalim'i çevredeki bütün halkları sersemleten bir kâse 		yapacağım. Yeruşalim gibi Yahuda da kuşatma altına alınacak. 		O gün Yeruşalim'i bütün halklar için ağır bir taş 		yapacağım. Onu kaldırmaya yeltenen herkes ağır yaralanacak. 		Yeryüzünün bütün ulusları Yeruşalim'e karşı birleşecek. O 		gün her atı dehşete düşürecek, her atlıyı çılgına 		döndüreceğim. Yahuda halkını gözeteceğim, ama öbür 		halkların bütün atlarını kör edeceğim. O zaman Yahuda 		önderleri, 'Her Şeye Egemen Tanrısı RAB'be güvenen Yeruşalim 		halkı güç kaynağımızdır' diye düşünecekler.”





Toplanmış orduların öncellikle genel olarak Yahuda bölgesine saldırdığını okuyoruz. Amaçları ise Yeruşalim’i tamamen ele geçirmek. Ancak Rab bugün olduğu gibi Yeruşalim’i “sersemleten bir kâse” yapacaktır. Bu arada İsrail’in genelinde, daha önce bahsettiğimiz harika uyanış da gerçekleşiyor olacaktır. Ama savaş daha da kızışmaya devam edecektir.

	 		Zekeriya 14:1-2: “İşte 		RAB'bin günü geliyor! Ey Yeruşalim halkı, senden yağmalanan 		mal gözlerinin önünde paylaşılacak. Yeruşalim'e karşı 		savaşmaları için bütün ulusları bir araya getireceğim. Kent 		ele geçirilecek, evler yağmalanacak, kadınların ırzına 		geçilecek. Kentte yaşayanların yarısı sürgüne gönderilecek, 		geri kalanlar kentte kalacak.”





Rab’bin Günü özellikle Eski Antlaşma’da sıkça işlenen bir temadır (bkz. Yşa 13:6-16; Yer 46:10; Amo 5:20; Sef 1:14). Yoel özellikle bu özel günden çok söz eder (Yoe 1:15; 2:1,11,31; 3:14). Rab’bin Günü, Rab’bin kendini gösterdiği gündür; özellikle adaletini ve gazabını. Ayrıca İsrail’in kurtuluşunu sağladığı dönem için kullanılır. Rab’bin Günü genel olarak sıkıntı dönemiyle başlar ve Mesih’in Egemenliği’yle devam eder. Buradaki ayetlerde sıkıntı döneminin son günlerinde yaşanacak olayları okuyoruz. Olayları şöyle özetleyebiliriz:

	Kent ele geçirilecek: 	Savaşın son aşamasında artık Yeruşalim Mesih Karşıtı’nın 	ordularının ellerine teslim edilecektir.



Evler yağmalanacak: Bu 	arada saldıran askerler halkın mallarına hazır konacak ve evleri 	yağmalayacaklar.



Kadınların ırzına 	geçilecek: Ne yazık ki birçok savaşta olduğu gibi en ağır 	bedeli yine kadınlar ödeyecek.



Sürgün edilecekler: 	Halkın yarısı kadarı Yeruşalim’den sürülecek ama bir kısmı 	kalacak. MS 70 yılında olduğu gibi muhtemelen bir kısmı 	savaşmaya da devam edecektir.





Ama tam her şey sona ermiş gibi görürken, birden Yahudilerin kaderi tamamen değişecektir.

	KRALIN DÖNÜŞÜ: İşte 	İsrail’in en karanlık saatinde, hep bekledikleri güçlü Mesih 	nihayet bulutlarla gelecektir:





	 		Zekeriya 14:3-5: “Sonra 		RAB, savaş zamanlarında yaptığı gibi, gidip bu uluslara karşı 		savaşacak. O gün O'nun ayakları Yeruşalim'in 		doğusundaki Zeytin Dağı'nın üzerinde duracak. Zeytin Dağı 		doğuya ve batıya doğru ortadan yarılıp çok büyük bir vadi 		oluşturacak. Dağın yarısı kuzeye, öbür yarısı güneye 		çekilecek. Yarılan dağımın oluşturduğu vadiden kaçacaksınız, 		çünkü vadi Asal'a dek uzanacak. Yahuda Kralı Uzziya döneminde 		depremden nasıl kaçtıysanız, öyle kaçacaksınız. O 		zaman Tanrım RAB bütün kutsallarla birlikte gelecek!”





Sonra RAB… Ne kadar harika bir manzara! İmanlı Yahudi halkı tam yok olmak üzereyken, Rab’bin kendisi müdahale edecek ve halkı uğruna savaşacak! Ayrıca, Mesih’in ayaklarının özellikle Zeytin Dağı’na basacağı belirtilir. Mesih o dağdan göğe alınmıştı. O zaman iki melek göğe bakan havarilere görünüp şöyle demişlerdi: “Aranızdan göğe alınan İsa, göğe çıktığını nasıl gördünüzse, aynı şekilde geri gelecektir” (Elç 1:11). Mesih’in ayakları Zeytin Dağı’na basar basmaz dağ ikiye ayrılacak ve Yahudilerin kaçmaları için önlerine bir yol açılacak. İşte bu şekilde Rab Tanrı tam zamanında gelecek.

Kralın görkemli dönüşü Kutsal Kitap’ın birçok yerinde müjdelenir. Başta Eski Antlaşma’nın birçok yerinde olmak üzere ayrıntılı olarak resmedilir:

	 		Yeşaya 63:1-6: “Edom'dan, 		Bosra'dan Al giysiler içinde bu gelen kim? Göz kamaştırıcı 		giysiler içinde, büyük güçle yürüyen kim? "O 		benim! Adaleti duyuran, kurtarmaya gücü olan." 		Giysilerin neden kırmızı? Üstün başın neden çukurda üzüm 		çiğneyen biri gibi kızıla bulanmış? "Çukurda üzümü 		tek başıma çiğnedim, yanımda halklardan kimse yoktu. Öfkeyle 		çiğnedim onları, gazapla ayaklarımın altına aldım. Kanları 		giysilerime sıçradı, bütün elbisemi kirletti. Çünkü öç 		alma günü yüreğimdeydi, halkımı kurtaracağım yıl gelmişti. 		Baktım, yardım edecek kimse yoktu, destek verecek kimsenin 		olmayışına şaştım; gücüm kurtuluş sağladı, gazabım bana 		destek oldu. Öfkeyle halkları çiğnedim, onları gazapla sarhoş 		ettim, yere akıttım kanlarını."





Bu ayetlerde, Mesih’in öncellikle Edom’un bir şehri olan Bosra yönünden geldiğini belirtilir (bkz. Yşa 34:2-6). Orada özellikle düşmanlarını üzüm çukurunda çiğner gibi ayaklar altında ezdiğini vurgular. Aynı manzarayı daha önce Vahiy’de de gördük (Va 14:17-20). Anlaşılan şu ki Mesih Zeytin Dağı’na gelmeden önce veya geldikten hemen sonra, özellikle düşmanlarını karşısına alacak ve onlarla savaşacaktır. Bu özel ve tarihi günü anlatan başka bölümler de var.

	 		Yoel 3:12-16: “Uluslar 		harekete geçip Yehoşafat Vadisi'nde toplansınlar. Çünkü 		çevredeki bütün ulusları yargılamak için orada olacağım. 		Salın orakları, ekinler olgunlaştı. Gelin, üzümleri çiğneyin, 		sıkma çukuru üzümle dolu, şarap tekneleri taşıyor. Ulusların 		kötülükleri bu denli çoktur." Kalabalıklar, yargı 		vadisini dolduran nice kalabalıklar... Yargı vadisinde RAB'bin 		günü yaklaştı. Güneş ve ay kararıyor, yıldızların 		parıltısı görünmez oluyor. RAB Siyon'dan kükreyecek, 		Yeruşalim'den gürleyecek. Gök ve yer sarsılacak. Ama RAB kendi 		halkı için sığınak, İsrailliler için kale olacak.”





Bu bölümde Mesih kükreyen bir aslana benzetilir. İlk gelişinde Mesih insanlık uğruna kurban olmak üzere kuzu olarak geldi, ancak ikinci gelişinde artık aslan olup çıkacaktır (bkz. Yar 49:9-10; Va 5:5). Başka bir bölümde dünyanın krallığını almak üzere geldiğini okuyoruz.

Şekil 11 - Yahuda Aslanı geliyor

	 		Daniel 7:13-14: "Gece 		görümlerimde insanoğluna benzer birinin göğün bulutlarıyla 		geldiğini gördüm. Eskiden beri var Olan'ın yanına doğru 		ilerledi, O'nun önüne getirildi. Ona egemenlik, yücelik ve 		krallık verildi. Bütün halklar, uluslar ve her dilden insan ona 		tapındı. Egemenliği hiç bitmeyecek sonsuz bir egemenlik, 		krallığı hiç yıkılmayacak bir krallıktır."





O gün Rab’be karşı gelmiş insanlar son derece korkunç bir sonla karşılaşacak. Zekeriya ayrıntıları bildirir:

	 		Zekeriya 14:12-15: 		“Yeruşalim'e karşı savaşan bütün halkları RAB şu 		belayla cezalandıracak: Daha sağken bedenleri, gözleri, dilleri 		çürüyecek. O gün RAB insanları büyük dehşete düşürecek. 		Herkes yanındakinin elini yakalayacak, birbirlerine saldıracaklar. 		Yahudalılar da Yeruşalim'de savaşacak. Çevredeki bütün 		ulusların serveti, çok miktarda altın, gümüş, giysi 		toplanacak. Düşman ordugahlarındaki bütün hayvanlar da at, 		katır, deve, eşek benzer bir belaya çarptırılacak.”





Yeni Antlaşma’ya baktığımızda, Mesih’in ikinci gelişiyle ilgili daha birçok ayetle karşılaşırız. İsa Mesih ikinci gelişini şöyle dile getirmiştir:

	Matta 24:30-31: "O 	zaman İnsanoğlu'nun belirtisi gökte görünecek. Yeryüzündeki 	bütün halklar ağlayıp dövünecek, İnsanoğlu'nun gökteki 	bulutlar üzerinde büyük güç ve görkemle geldiğini görecekler. 	Kendisi güçlü bir borazan sesiyle meleklerini gönderecek. 	Melekler O'nun seçtiklerini göğün bir ucundan öbür ucuna dek, 	dünyanın dört bucağından toplayacaklar” (bkz. Mat 26:64).





Şekil 12 - Mesih'in ikinci gelişi

Burada Mesih özellikle kendisine ait olanları yanına toplayacağını belirtir. Başka birçok ayette de Mesih özellikle benzetmelerle ikinci gelişini müjdeler (bkz. Mat 21:33-44; 25:1-28).Daha sonra Pavlus ve diğer elçiler de birçok mektuplarında Mesih’in ikinci gelişine değindiler. Birkaç örneğine bakabiliriz:

	2. Selanikliler 1:6-8: “Tanrı 	adil olanı yapacak: Size sıkıntı çektirenlere sıkıntı ile 	karşılık verecek, sıkıntı çeken sizleriyse bizimle birlikte 	rahata kavuşturacaktır. Bütün bunlar Rab İsa alev alev yanan 	ateş içinde güçlü melekleriyle gökten gelip göründüğü 	zaman olacak. Rabbimiz İsa, Tanrı'yı tanımayanları ve 	kendisiyle ilgili Müjde'ye uymayanları cezalandıracak.”



Yakup 5:7-8: “Öyleyse 	kardeşler, Rab'bin gelişine dek sabredin. Bakın, çiftçi ilk ve 	son yağmurları alıncaya dek toprağın değerli ürününü nasıl 	sabırla bekliyor! Siz de sabredin. Yüreklerinizi güçlendirin. 	Çünkü Rab'bin gelişi yakındır.”





Sonunda Vahiy kitabında Rab’bin Elçi Yuhanna’ya bildirdiği sözlere baktığımızda, kitabın baştan sona kadar Mesih’in ikinci gelişiyle ilgili olduğunu görebiliyoruz.

	Vahiy 1:7: “İşte 	bulutlarla geliyor! Her göz O'nu görecek, O'nun bedenini deşmiş 	olanlar bile. O'nun için dövünecek yeryüzünün bütün 	halkları. Evet, böyle olacak! Amin.”



Vahiy 19:11-16: “Bundan 	sonra göğün açılmış olduğunu, beyaz bir atın orada 	durduğunu gördüm. Binicisinin adı Sadık ve Gerçek'tir. 	Adaletle yargılar, savaşır. Gözleri alev alev yanan ateş 	gibidir. Başında çok sayıda taç var. Üzerinde kendisinden 	başka kimsenin bilmediği bir ad yazılıdır. Kana batırılmış 	bir kaftan giymişti. Tanrı'nın Sözü adıyla anılır. Beyaz, 	temiz, ince ketene bürünmüş olan gökteki ordular, beyaz atlara 	binmiş O'nu izliyorlardı. Ağzından ulusları vuracak keskin bir 	kılıç uzanıyor. Onları demir çomakla güdecek. Her Şeye Gücü 	Yeten Tanrı'nın ateşli gazabının şarabını üreten masarayı 	kendisi çiğneyecek. Kaftanının ve kalçasının üzerinde şu ad 	yazılıydı: KRALLARIN KRALI VE RABLERİN RABBİ”





Şekil 13 - Kralların Kralı ve Rablerin Rab'bi (Vahiy 19)

Sonunda beklenen beyaz at geldi! Binicisi Mesih İsa’nın ta kendisidir. İlk gelişinde sıradan bir insan olarak gelmişti, ancak ikinci gelişinde görkemli bir egemen olarak gelecektir. Geliş amacı da düşmanlarını adaletle yargılamak ve halkı adına savaşmaktır. Yuhanna O’nun ateş fışkıran gözlerini tarif eder. Başında küçük bir çelenk değil, birçok kral tacı bulunmaktadır. Kana batırılmış kaftanına da dikkat çeker. Bu kendi kanı değil, çiğnemiş olduğu düşmanlarının kanıdır.

Bu ara Mesih’in yalnız başına gelmediğini öğreniyoruz. Beraberinde göksel orduları getirmiştir. Bunlar melek değil, bunlar daha önce iman etmiş ve Rab’bin huzuruna kavuşmuş kişilerdir. Hepsi bembeyaz kıyafetleriyle Mesih’i izlemektedirler. Ancak dikkat edersek kimsenin kimseyle savaşmasına gerek yoktur, çünkü Mesih ağzından çıkan sözüyle bir anda tüm düşmanları yok edecektir. Böylece gerçek Rab ve Kral dünya sahnesine çıkmış bulunur. O’nun krallığının sonu gelmeyecektir.

	 		Vahiy 19:17-21: “Bundan 		sonra güneşte duran bir melek gördüm. Göğün ortasında uçan 		bütün kuşları yüksek sesle çağırdı: "Kralların, 		komutanların, güçlü adamların, atlarla binicilerinin, özgür 		köle, küçük büyük, hepsinin etini yemek için toplanın, 		Tanrı'nın büyük şölenine gelin!" Sonra canavarı, dünya 		krallarını ve onların ordularını, ata binmiş Olan'la O'nun 		ordusuna karşı savaşmak üzere toplanmış gördüm. Canavarla 		onun önünde doğaüstü belirtiler gerçekleştiren sahte 		peygamber yakalandı. Sahte peygamber, canavarın işaretini alıp 		heykeline tapanları bu belirtilerle saptırmıştı. Her ikisi de 		kükürtle yanan ateş gölüne diri diri atıldı. Geriye 		kalanlar, ata binmiş Olan'ın ağzından uzanan kılıçla 		öldürüldü. Bütün kuşlar bunların etiyle doydu.”





İşte Mesih’in düşmanlarının son hali! Hezekiel 39’da gördüğümüz gibi, cesetleri yere seriliyor ve kuşlarla yırtıcı hayvanlara yem oluyorlar. Mesih Karşıtı ve sahte peygamber yakalanıyor ve herkesten önce diri diri ateş gölüne atılıyorlar. Böylece sıkıntı dönemi sona eriyor.

Eski Antlaşma olsun, Yeni Antlaşma olsun, peygamberler de, elçiler de, Mesih’in ikinci gelişi konusunda hemfikirdirler. Hepsinde gördüğümüz ortak özellik Mesih’in görkemli bir biçimde halkını kurtarmak üzere yeryüzüne ineceğidir. Böylece Rab nihayet halkının öcünü almış olacak ve tüm ulusları kapsayan adil egemenliği için zemin hazırlamış olacaktır.

MESİH’İN 2. GELİŞİ

	7 Tas

	Armagedon

	144,000 MÜJDECİ 	YAHUDİ

	İKİ TANIK – 42 AY

	Deprem

	Şehitler

	Ölüm

	Kıtlık

	Savaş

	Barış

	7 Mühürlü Tomar

	Sıkıntı 	Dönemi

	7 YIL

	 M.Karşıtı 	Yargılanır

	Mesih 	Karşıtı

	İsrail’e 	Zulüm





	Sahte 	Peygamber

	666 	Rejimi





	Yıkıcı İğrenç 	Şey

	3 buçuk yıl

	3 buçuk yıl





7 Borazan





C.	Kilise’nin Göğe Alınışı

Mesih ölümünden önceki akşam öğrencileriyle birlikte oturup onlara gelecekle ilgili birçok önemli talimatlar verir. Doğal olarak havariler Mesih’in aralarından ayrılacağını duyunca çok kederlenirler. Mesih ise onları şu sözlerle yüreklendirir:

	Yuhanna 14:1-4: “Yüreğiniz 	sıkılmasın. Tanrı'ya iman edin, bana da iman edin. Babam'ın 	evinde kalacak çok yer var. Öyle olmasa size söylerdim. Çünkü 	size yer hazırlamaya gidiyorum. Gider ve size yer hazırlarsam, siz 	de benim bulunduğum yerde olasınız diye yine gelip sizi yanıma 	alacağım. Benim gideceğim yerin yolunu biliyorsunuz.”





Mesih açık bir şekilde sonradan gelip imanlıları kendi yanına alacağından söz etmiştir. Şimdi ise Babası’nın yanında bizlere yer hazırlıyor. Tabii bu sözler bizlere pek fazla bir şey ifade etmeyebilir, fakat o dönemde yaşayan bir Yahudi için bu sözler gerçekten anlam yüklüydü. Mesih’in burada kullandığı ifadeler, Yahudilerin nişan törenlerini çağrıştırır. Yahudi kültüründe erkek bir bayanla evlenmek istediğinde kendi babasıyla birlikte onun evine giderdi. Bayanın ailesiyle görüşür ve evlilik teklifi niyetini açardı. Başlık parası konusunda anlaşırlardı. Son olarak erkek bir kâse şarap doldurup içer, ardından bayana uzatırdı. Son kararı o verirdi; kâseden içerse, evlenme isteğine olumlu karşılık verdi demekti. Sonra erkek babasıyla evine döner ve babası yaşayacakları yeri hazırlamaya başlardı. Babası evin hazır olduğunu söylediği zaman damat gelinini almak için arkadaşlarını toplar ve yola çıkardı. Bu sırada gelin damadın ne zaman geleceğini bilemezdi. O yüzden her gün kendini hazırlar ve pencereden yolunu gözlerdi. Günün birinde “Damat geliyor!” sözü sokaklardan yankılanınca gelin hemen üstünü değiştirir ve arkadaşlarıyla dışarı çıkardı. Bu arada damat gelinini kapar ve babasının evine götürürdü. Oraya vardıktan sonra bazen günlerce süren düğün şöleni başlardı.

Tarif ettiğimiz bu Yahudi örf ve âdeti, Mesih’in Yuhanna 14’te söylediğiyle birebir örtüşüyor. Kutsal Kitap’ın birkaç yerinde Mesih bir damada benzetilir (bkz. Luk 5:34; Yu 3:29). Aynı şekilde Kilise de birçok kez güveyi bekleyen bir geline benzetilir (bkz. 2Ko 11:2; Ef 5:25-32; Va 22:7). Bizler de Mesih’in bize uzattığı kâseyi alıp içerek O’na “Evet!” cevabını vermiş, yani ant içmiş oluyoruz. Mesih’in sofrasına katılmak, bir açıdan O’nunla sözleşmek demektir (bkz. 1Ko 10:16). Mesih gelini olan Kilise’ye yer hazırlamak üzere göğe döndü. Bir gün aniden bizleri kapıp yanına almak için gökten gelecek. O yüzdendir ki Mesih her an gelişine hazır olsunlar diye imanlıları sıkı sıkıya uyarır (bkz. Mat 25:1-13). Kutsal Kitap aynı şekilde göklerde bizi bekleyen göksel bir düğün şöleni tarif eder (bkz. Mat 22:1; Luk 12:36; Va 19:7). Kısacası, Mesih gelini olan Kilise’yi yanına almak için her an ortaya çıkabilir. Mesih ile Kilise arasındaki bu buluşmanın tam olarak ne zaman olacağı ile ilgili farklı düşünceler vardır. Kimi Mesih’in yeryüzüne ikinci kez gelişinden önce Kilise’yi yanına alacağını ve göklerde düğünü kutlayacağını düşünür. Kimi ise bunun ancak Mesih’in ikinci gelişiyle paralel olarak gerçekleşeceğini düşünür. Bu esasında Mesih’in Kilise’yi ne zaman göğe alacağı meselesine bağlıdır. Şimdi ona bakacağız.

DİRİLİŞ SORUSU

Mesih’in elçileri İsa’nın ikinci gelişinden pek çok yerde söz ediyorlar (1Se 2:19; 3:13; Yak 5:7-8; 1Yu 2:28, 3:2). İsa Mesih’in kendisine ait olanları diriltip yanına almak için geri döneceği inancı ilk Kilise’nin olmazsa olmazlarındandı. Ancak bu dirilişin ne şekilde gerçekleşeceği konusunda zaman zaman kafa karışıklığı yaşanırdı. Örneğin, Korint’te yaşayan imanlılar dirilişle ilgili sorularını Pavlus’a yönelttiler. Elçi bu mevzunun sırrını onlara şöyle açtı:

	1. Korintliler 15:50-54: 	“Kardeşler, şunu demek istiyorum, et ve kan Tanrı'nın 	Egemenliği'ni miras alamaz. Çürüyen de çürümezliği miras 	alamaz. İşte size bir sır açıklıyorum. 	Hepimiz ölmeyeceğiz; son borazan çalınınca hepimiz bir anda, 	göz açıp kapayana dek değiştirileceğiz. Evet, borazan 	çalınacak, ölüler çürümez olarak dirilecek, ve biz de 	değiştirileceğiz. Çünkü bu çürüyen beden çürümezliği, 	bu ölümlü beden ölümsüzlüğü giyinmelidir. Çürüyen ve 	ölümlü beden çürümezliği ve ölümsüzlüğü giyinince, 	"Ölüm yok edildi, zafer kazanıldı!" diye yazılmış 	olan söz yerine gelecektir.”





Elçi Pavlus’un bu olayla ilgili belirttiği unsurlara dikkat edelim: İlk olarak, yaşayan imanlıların son borazan çalınca hiç ölmeden bir göz kırpma hızıyla değiştirileceğini belirtir. İkinci olarak, daha önce ölmüş imanlılar da dirilecek ve bizlerle birlikte büyük bir değişime uğrayacaklar. Üçüncüsü, hem yaşamakta olanların hem de ölümden dirilenlerin çürümez bir bedene bürünerek değiştirileceğini vurgular. Pavlus bunun nedenini de açıklıyor. Mesih’e inanan bizler günahın mahkûmiyetinden kurtulmuşuzdur, fakat günahla lekenmiş bu bedenle Rab’bin egemenliğini miras almamız söz konusu olamaz. Ölümlü ve çürüyen bir beden Tanrı’nın kusursuz huzuruna giremez. O yüzden ister yaşayan imanlılar olsun ister ölmüş imanlılar olsun hepsi görkemli bir dönüşüme uğrayacaktır. Elçi Pavlus tüm imanlıların geçireceği bu fiziki dönüşümü başka ayetlerde de ayrıntılı olarak anlatır:

	Filipililer 3:20-21: “Oysa 	bizim vatanımız göklerdedir. Oradan Kurtarıcı'yı, Rab İsa 	Mesih'i bekliyoruz. O her şeyi kendine bağlı kılmaya yeten 	gücünün etkinliğiyle zavallı bedenlerimizi değiştirip kendi 	yüce bedenine benzer hale getirecektir.”





Bu ayetlerden, özellikle Mesih’in bu göksel değişimi sağlayacağını öğreniyoruz. Hatta bizi değiştirirken kendi yüce benzerliğine dönüştüreceğini de okuyoruz. Hatırlarsak, Mesih ölümden dirildikten sonra, ne kadar eski insan haline benziyorduysa da, bazı doğaüstü niteliklere sahip olduğunu göstermişti. Örneğin, havarilerin korkudan kendilerini kapattıkları odanın içinde Mesih’in birden belirmesi gayet şaşırtıcıdır (Yu 20:26). Demek ki dirilmiş bedeni ile belirli bazı fiziksel engelleri artık tanımıyordu. Bizler de aynı şekilde dirilmiş bir bedene sahip olacağız.

Ama burada bahsedilen diriliş ve değişim nasıl olacak? Pavlus tüm bunların özlemle beklediğimiz Mesih’in gökten indiğinde gerçekleşeceğini belirtir. Daha sonra Selaniklilerin ölümle ilgili sorularına karşılık Pavlus yine aynı olayı tekrar anlatır:

	1. Selanikliler 4:13-18: 	“Kardeşler, umudu olmayan öbür insanlar gibi kederlenmemeniz 	için, gözlerini yaşama kapamış olanlar konusunda bilgisiz 	kalmanızı istemiyoruz. İsa'nın ölüp dirildiğine inanıyoruz. 	Aynı şekilde Tanrı, İsa'ya bağlı olarak gözlerini yaşama 	kapamış olanları da O'nunla birlikte geri getirecektir. Rab'bin 	sözüne dayanarak size diyoruz ki, biz yaşamakta olanlar, Rab'bin 	gelişinde hayatta olanlar, gözlerini yaşama kapayanların önüne 	asla geçmeyeceğiz. Rab'bin kendisi, bir emir çağrısıyla, 	başmeleğin seslenmesiyle, Tanrı'nın borazanıyla gökten inecek. 	Önce Mesih'e ait ölüler dirilecek. Sonra biz yaşamakta olanlar, 	hayatta olanlar, onlarla birlikte Rab'bi havada karşılamak üzere 	bulutlar içinde alınıp götürüleceğiz. Böylece sonsuza dek 	Rab'le birlikte olacağız. İşte birbirinizi bu sözlerle teselli 	edin.”





Şekil 14 - Mesih Kilise’sini yanına alır

Daha önce gördüğümüz gibi, Pavlus burada aniden göğe alınmaktan söz eder. Mesih geldiğinde beraberinde daha önce ölmüş imanlıların ruhlarını getirecektir. Sonra bedenlerini diriltip yenileyecek ve ruhlarıyla yeniden birleştirecektir. Mesih’in geldiği o anda yaşamakta olan imanlılar da ansızın değişime uğrayacak ve Rab’bin yanına alınacaklardır. Hep birlikte bulutlarda Mesih’i karşılamak üzere buluşacağız. Gerçekten harika bir buluşma olacak! Daha önce kaybettiğimiz imanlıları orada göreceğiz. Ama en önemlisi Rabbimiz Mesih’i tüm görkemiyle göreceğiz ve hep birlikte olacağız.

NE ZAMAN OLACAK?

Buraya kadarını tespit etmek kolay, ancak Kilise alınışının tam olarak ne zaman olacağını belirtmek daha zordur. 1. Selanikliler’de devam eden ayetlerde Pavlus şunu der: “Kardeşler, bu olayların zamanı ve tarihi konusunda size yazmaya gerek yoktur. Çünkü siz de çok iyi bilirsiniz ki, Rab'bin günü gece hırsız nasıl gelirse öyle gelecektir” (2Se 5:1-2). İsa Mesih hırsız gibi geleceğine göre zamanı tam olarak kestirmek mümkün değil. Önemli olan her daim ayık ve uyanık olup O’nu her an karşılamaya hazır olmaktır.

Yine de burada söz edilen Kilise’nin göğe alınışı genel olarak yedi yıllık sıkıntı döneminden önce mi sonra mı diye sormak gerek. Bu konuda farklı görüşler var. Özellikle en önemli ve en yaygın iki görüşe bakmak istiyoruz. Bir görüş, Mesih’in Kilise’yi sıkıntı döneminden önce yanına alacağını savunur. Bir diğeriyse, Mesih’in Kilise’yi sıkıntı döneminin sonunda yanına alacağını savunur. İkisinin de önemli argümanları vardır; bunlara birlikte bakalım:

	Sıkıntı Döneminden 	Önce: Bu düşünceye göre, imanlılar sıkıntı dönemini 	hiç görmeden aniden Rab’bin huzuruna alınacaklar. Bu iki temel 	nedene dayandırılır: 1. Kilise İsrail’den farklıdır ve ayrı 	tutulmalıdır. Sıkıntı döneminde Rab özellikle İsrail 	topluluğuyla ilgilenecek ve onları kurtaracaktır, o yüzden 	Kilise’nin aradan çıkması gereklidir. 2. Sıkıntı dönemi 	imansızları cezalandırma dönemiyse imanlıların orada olmaması 	gerekir, çünkü imanlılar gazaptan azat edilmişlerdir.

	 		1. Selanikliler 5:9: “Çünkü 		Tanrı bizi gazaba uğrayalım diye değil, Rabbimiz İsa Mesih 		aracılığıyla kurtuluşa kavuşalım diye belirledi.”



Vahiy 3:10: “Sözüme 		uyarak sabırla dayandın. Ben de yeryüzünde yaşayanları 		denemek için bütün dünyanın üzerine gelecek olan denenme 		saatinden seni esirgeyeceğim.”





Ayrıca, Vahiy kitabında tarif edilen sıkıntı dönemi boyunca Kilise’den hiç söz edilmemesi pek tesadüf değildir diye düşünülür; buna göre de sıkıntı döneminde Kilise yeryüzünde değil, göklerde olmalı. Böylece tam Mesih Karşıtı çıkıp planını uygulamaya başlamadan önce Mesih günün birinde bir anda gelip imanlıları kurtaracaktır. Belki de imanlıların yokluğundan faydalanarak Mesih Karşıtı daha kolayca insanları kandırabilecek ve egemenliğini kurabilecektir (bkz. 2Se 2:6-7). Bu öğretiyi savunan kişiler, özellikle Kilise’nin göğe alınışını anlatan bölümler ile Mesih’in ikinci gelişini anlatan bölümler arasında belirgin bazı farklara dikkat çekerler:

	 	 	 		 			 				Kilise’nin 				Göğe Alınışı

			 			 				Mesih’in 				İkinci Gelişi



	 	 		 			 				Mesih dünyaya ayak basmadan 				imanlılarla bulutlarda buluşuyor ve sonra Rab’bin huzuruna 				dönüyor. (1Se 4:16-17)

			 			 				Mesih Zeytin Dağı’na iniyor 				ve düşmanlarıyla savaştıktan sonra egemenliğini kuruyor. 				(Zek 14; Va 19)



		 			 				Mesih imanlıları kurtarıp 				onları Rab’bin huzuruna götürmeye geliyor. (Yu 14:1-3; 1Se 				4:17; İbr 9:28)

			 			 				Mesih düşmanlarını 				yargılayıp İsrail’i kurtarmak ve krallığını kurmak üzere 				geliyor. (Yoe 2-3; Zek 12-14)



		 			 				Mesih imanlıları değiştirip 				kendisine benzer kılıyor.

			 			 				Mesih dünyada var olan 				insanlarla Egemenliğini kuruyor.



	 	 		 			 				Kilise’nin göğe alınışı 				sürpriz olarak aniden gerçekleşiyor. (1Ko 1:7; Flp 3:20-21; 				Tit 2:13)

			 			 				Mesih’in gelişi bir takım 				belirtilerin ardından gerçekleşiyor. (Mat 24)





	Sıkıntı Döneminin 	Sonunda: Bir diğer görüş, Mesih’in Kilise’yi yanına 	almasını Kutsal Kitap boyunca vaat edilen ikinci gelişinin bir 	parçası olarak yorumlar. Böylece Kilise sıkıntı dönemini 	diğer insanlarla geçirecektir. Ancak sonuna doğru tam 	sıkıntıların doruk noktasına varıldığında, Mesih bulutlarla 	inip önce kendine ait olanları yanına alacak, sonra onlarla 	birlikte yeryüzüne dönecektir. Bu görüşü savunanlar, 	özellikle Mesih’in son günlerle ilgili bildirdiklerine 	dikkatimizi çekerler (bkz. Mat 24; Luk 21) ve ‘İmanlılar 	sıkıntı dönemini yaşamayacaklarsa neden Mesih onlara o kadar 	ayrıntılı bilgi verip sıkı uyarılarda bulunuyor’ sorusunu 	irdelerler. O bölümde Mesih şöyle demiştir: “O gün 	tarlada bulunan iki kişiden biri alınacak, biri bırakılacak. 	Değirmende buğday öğüten iki kadından biri alınacak, biri 	bırakılacak. "Bunun için uyanık kalın. Çünkü 	Rabbiniz'in geleceği günü bilemezsiniz” (Mat 24:40-42). 	Burada Mesih sıkıntı döneminin sonunda imanlıların 	alınacaklarını da söyler. Önemli bir kanıt daha 2. 	Selanikliler 2’de geçer. Orada Elçi Pavlus şunu söyler:

	 		2. Selanikliler 2:1-2: 		“Rabbimiz İsa Mesih'in gelişine ve O'nunla birlikte olmak 		üzere toplanmamıza gelince: Kardeşler, size rica ediyoruz, 		Rab'bin gününün geldiğini ileri süren herhangi bir ruh, bir 		söz ya da bizden gelmiş gibi gösterilen bir mektup hemen 		aklınızı karıştırmasın, sizi telaşlandırmasın. Hiç kimse 		hiçbir şekilde sizi aldatmasın. Çünkü imandan dönüş 		başlamadıkça, mahvolacak olan o yasa tanımaz adam ortaya 		çıkmadıkça o gün gelmeyecektir.”





Ayetin başında belirtildiği gibi, konu: Mesih’in gelişi ve toplanmamızdır. Ancak ayetin devamında, bunun öncesinde gerçekleşmesi gereken iki olay söz konusudur: İmandan dönüş ve Mesih Karşıtı’nın ortaya çıkışı. Bu sözlerle Pavlus, Kilise’deki kardeşlerin sıkıntı döneminde ortaya çıkacak Mesih Karşıtı’nı göreceklerini ima ediyor. O dönemi görmeyeceklerse neden bu kadar ayrıntı veriliyor, diye sorabiliriz. Vahiy kitabında 4. bölümden itibaren Kilise’den ismen söz edilmediği doğru, ancak birkaç yerde Yahudi olmayan imanlıların ön plana çıktığını görebiliyoruz (bkz. Va 7:9-17; 14:6-7). Ayrıca Vahiy’de geçen birkaç ayet Kilise’nin göğe alınışını andırıyor gibi görünmektedir:

	Vahiy 14:14-16: “Sonra 	beyaz bir bulut gördüm. Bulutun üzerinde "insanoğluna 	benzer biri" oturuyordu. Başında altın bir taç, elinde 	keskin bir orak vardı. Tapınaktan çıkan başka bir melek bulutun 	üzerinde oturana yüksek sesle bağırdı: "Orağını uzat ve 	biç! Biçme saati geldi. Çünkü yerin ekini olgunlaşmış 	bulunuyor." Bulutun üzerinde oturan, orağını yerin üzerine 	salladı, yerin ekini biçildi.”



Vahiy 16:15: “İşte 	hırsız gibi geliyorum! Çıplak dolaşmamak ve utanç içinde 	kalmamak için uyanık durup giysilerini üstünde bulundurana ne 	mutlu!”





Daha sonra Vahiy 20:4’de Yuhanna sıkıntı döneminin sonunda gerçekleşen ilk dirilişten söz eder. Bu dirilişten önce Kilise’ye özel bir başka diriliş varsa neden Yuhanna ‘ilk’ diriliş diyor? Bu görüşü savunanlar, vaat edilen Mesih’in ikinci dönüşü ile Kilise’nin göğe alınışı arasındaki benzerlikleri vurgular:

	 	 	 		 			 				Kilise’nin 				Göğe Alınışı

			 			 				Mesih’in 				İkinci Gelişi



	 	 		 			 				Mesih imanlılarla bulutlarda 				buluşacaktır. (1Se 4:16-17)

			 			 				Mesih gökteki bulutlar 				üzerinde büyük güç ve görkemle gelecektir. (Mat 24:30)



		 			 				Mesih gelince borazan 				çalınacaktır. (1Ko 15:51; 1Se 4:16).

			 			 				Güçlü bir borazan sesiyle 				meleklerini seçilmişlerini toplamaya gönderecektir. (Yşa 				27:12-13; Mat 24:31).



	 	 		 			 				Kilise’nin göğe alınışı 				sürpriz olarak aniden gerçekleşecektir. (1Ko 1:7; Flp 3:20-21; 				Tit 2:13).

			 			 				Mesih’in ikinci gelişinin 				saatinin bilinmesi olanaksızdır. İnsanlar aniden Rab’bin 				yanına alınacaklardır. (Mat 24:36-41)





Peki, hangi görüş doğru? Aslında her ikisinde de doğrululuk payı var. O yüzden bazıları her iki görüşü biraz harmanlamayı tercih eder. Sıkıntı döneminin en başında ya da en sonunda değil, ortasında bir yerde olabilir diye düşünenler de var. Gerçek şu ki ikinci gelişinden hemen önce de olsa, çok önceden de olsa yeryüzünde kıyamet kopmadan önce Rab İsa Mesih gelinini yanına alacaktır ve muazzam bir düğün şöleni olacaktır. O gün “altın sokaklarda dans edeceğiz, yüce İnsanoğlu pak gelin. Her dil oymak ve ulus söyleyecek kuzunun ezgisini.”50 Meleğin Elçi Yuhanna’ya belirttiği gibi: “Ne mutlu Kuzu'nun düğün şölenine çağrılmış olanlara!” (Va 19:9). Eski Yahudi geleneğine göre damadın gelişi sürpriz olması gerek, o yüzden Mesih’in gelini olarak ne zaman geleceğini merak etmekten çok geldiğinde yüzümüz kızarmasın diye kendimizi her daim hazır tutmaya odaklanırsak daha iyi ederiz (bkz.1Se 5:23; 1Yu 2:28).

Sonuç olarak, Mesih’in Kilise’yi yanına almak üzere yapacağı gizli gelişin zamanını tam olarak belirlememiz zaten mümkün olmayacak, çünkü Rab öyle olmasını istedi; öyle ki her daim ayık ve uyanık duralım (bkz. Mt 25:13). O yüzden ister sıkıntı dönemini hiç yaşamadan, ister ortasında ya da sonunda göğe alınalım, önemli olan her an efendimiz olan Mesih’i karşılamaya hazır olmak. İlk kilise çağından bu yana imanlılar hep Mesih’i bu şekilde beklemiştir (bkz. 2Ti 4:8; Tit 2:14). Bizler de öyle olmalıyız. Bu beklentiyi her gün yüreğimizde diri tutarsak o zaman asla tökezlemeyiz, çünkü bu ümit bizi pak tutar.

	1. Yuhanna 3:2-3: “Sevgili 	kardeşlerim, daha şimdiden Tanrı'nın çocuklarıyız, ama ne 	olacağımız henüz bize gösterilmedi. Ancak, Mesih göründüğü 	zaman O'na benzer olacağımızı biliyoruz. Çünkü O'nu olduğu 	gibi göreceğiz. Mesih'te bu umuda sahip olan, Mesih pak olduğu 	gibi kendini pak kılar.”





YARGI KÜRSÜSÜ

Kutsal Kitap birçok yerde imanlılara özgü bir yargı kürsüsünden söz eder. Bunda mahkûmiyet söz konusu değil, çünkü İsa Mesih’e iman eden zaten yargılanmaz (bkz. Yu 5:24; Rom 8:1). Çünkü Rab’bin içimize koyduğu Kutsal Ruh’u, bizim kurtuluşumuzun garantisi ve teminatıdır (bkz. Ef 1:13-14). Mesele yargılanmak değil, Rab’be hesap vermek ve ondan görevler ya da ödüller almak olacaktır. Bununla ilgili bölümlere şimdi bir bakalım:

	Romalılar 14:10-12: “Sen 	neden kardeşini yargılıyorsun? Ya sen, kardeşini neden 	küçümsüyorsun? Tanrı'nın yargı kürsüsü önüne 	hepimiz çıkacağız. Yazılmış olduğu gibi: "Rab 	şöyle diyor: 'Varlığım hakkı için her diz önümde çökecek, 	Her dil Tanrı olduğumu açıkça söyleyecek.'" Böylece her 	birimiz kendi adına Tanrı'ya hesap verecektir.”



2. Korintliler 5:9-10: “Bunun 	için, ister bedende yaşayalım ister bedenden uzak olalım, 	amacımız Rab'bi hoşnut etmektir. Çünkü bedende yaşarken gerek 	iyi gerek kötü, yaptıklarımızın karşılığını almak için 	hepimiz Mesih'in yargı kürsüsü önüne çıkmak 	zorundayız.”





İmansızların son günde yargılanacağı kesindir, ancak birçok imanlı kendilerinin yargıdan tamamen muaf tutulacaklarını sanıyor. Bu doğru değil. Bizler de tek tek Rab’bin önünde duracağız. Nasıl bir yargı olacak bu? İşte Elçi Pavlus ayrıntılarını şöyle anlatır:

	1. Korintliler 3:13-15: 	“Herkesin yaptığı iş belli olacak, yargı günü ortaya 	çıkacak. Herkesin işi ateşle açığa vurulacak. Ateş her işin 	niteliğini sınayacak. Bir kimsenin inşa ettikleri ateşe 	dayanırsa, o kimse ödülünü alacak. Yaptıkları yanarsa, zarar 	edecek. Kendisi kurtulacak, ama ateşten geçmiş gibi olacaktır.”





İmanlıların göreceği yargıyı Pavlus burada ateşle arıtılan maddelere benzetir. Altın, gümüş ya da bakır gibi maddeleri arındırmak için bunlar ateşle eritilir. Yüksek ateşle sıvıya dönüşür ve cüruf denen tüm pislikleri yüzeye çıkar. Bunlar alındıktan sonra ancak gerçek altın ya da gümüş geride kalır. Bizim hayatımız ve hizmetimiz de benzer şekilde, mecazi anlamda, Rab’bin önünde eritilecek. Böylece Rab uğruna verdiğimiz hizmetin gerçek niteliği ortaya çıkacaktır. Dikkat edersek Rab az mı çok mu diye bakmayacak, O’nun aradığı nitelikli, yani pak ve kutsal bir hizmettir. Hizmeti bol gibi görünen pek çok imanlı o gün çok utanacaktır. Hizmeti neredeyse yok gibi görünen bazı kutsalların gerçek niteliği de ortaya çıkacaktır. Böylece büyük sürprizlerle karşılaşacağımız kesindir, çünkü Mesih’in belirttiği gibi, sonuncu gibi görünen birçok kişi birinci olup çıkacaktır (Mat 19:30). Ancak başta vurguladığımız gibi, burada bir imanlının kurtuluştan mahrum bırakılması ya da yok olması söz konusu olmayacak. Pavlus, imanlının tüm hizmetleri cüruf olup çıksa bilse kişinin “ateşten geçmiş gibi” kıl payı kurtulacağını bildirmiştir; yani canı kurtulacak ama hizmetinin karşılığında Rab’den hiçbir takdir alamayacak.

	Kutsal Kitap birçok yerde Rab’bin özellikle imanlıları ödüllendireceğini yazar. Bu ödüller genellikle taçlara benzetilir:

	2. Timoteos 4:8: “Bundan 	böyle doğruluk tacı benim için hazır 	duruyor. Adil yargıç olan Rab o gün bu tacı bana, yalnız bana 	değil, O'nun gelişini özlemle beklemiş olanların hepsine 	verecektir.”



Yakup 1:12: “Ne mutlu 	denemeye dayanan kişiye! Denemeden başarıyla çıktığı zaman 	Rab'bin kendisini sevenlere vaat ettiği yaşam tacını 	alacaktır.”



1. Petrus 5:4: “Baş Çoban 	göründüğü zaman yüceliğin solmaz tacına 	kavuşacaksınız.”



Vahiy 2:10: “Çekmek üzere 	olduğun sıkıntılardan korkma! Bak, denenesiniz diye İblis 	içinizden bazılarını yakında zindana atacak. On gün sıkıntı 	çekeceksiniz. Ölüm pahasına da olsa sadık kal, sana yaşam 	tacını vereceğim.”



Vahiy 3:11: “Tez 	geliyorum. Tacını kimse elinden almasın diye 	sahip olduğuna sımsıkı sarıl.”





Bu ayetlerde gördüğümüz gibi, Rab’bin sadık kullarına vaat ettiği taçlar söz konusudur. Bunlar o dönemde, Olimpiyat oyunlarında galip gelenlere verilen zafer çelenklerini hatırlatırdı. Rab bu şekilde ardından sadakatle koşan imanlıları ödüllendirecektir (bkz. İbr 12:1-3). Pavlus hizmetini bazen bir maratona benzetir (bkz. 1Ko 9:24-26). Amacı hep Mesih’in elinden tacını almaktı. İşte bu son yargı kürsüsünde Rab sadakatle koşan her bir imanlıyı benzer şekilde taçlandıracaktır. Ancak muhtemelen, yirmi dört ihtiyarın yaptığı gibi, bizler de bu taçları Rab’bin ayakları dibine koyacağız, çünkü esas O’nun lütfu sayesinde sadık kalabildiğimizi anlayacağız (bkz. Va 4:10).

	Ancak sadece taçlar söz konusu değil. Rab iman eden ve kendisine sadık kalan herkese çok daha fazlasını vaat eder. Mesih’in kendisi şöyle dedi:

	Matta 19:28-30: “İsa 	onlara, "Size doğrusunu söyleyeyim" dedi, "Her şey 	yenilendiğinde, İnsanoğlu görkemli tahtına oturduğunda, siz, 	evet ardımdan gelen sizler, on iki tahta oturup İsrail'in on iki 	oymağını yargılayacaksınız. Benim adım uğruna evlerini, 	kardeşlerini, anne ya da babasını, çocuklarını ya da 	topraklarını bırakan herkes, bunların yüz katını 	elde edecek ve sonsuz yaşamı miras alacak. Ne var ki, 	birincilerin birçoğu sonuncu, sonuncuların birçoğu da birinci 	olacak.”





Son olarak, Mesih bu ödüllendirme töreninden de söz etmişti. Ancak bunu bir görevlendirme fırsatı olarak resmetmişti, çünkü Mesih yeryüzünde döndüğünde yeryüzünü kapsayan yeni bir egemenlik kurmak üzere gelecektir. Sürgünden dönen kral gibi kendisine sadık kalan kullarını ödüllendirecektir. Dolayısıyla, kendisine sadık kalan kullarını dünyaya beraber hükmetmek üzere yeni görevlere atayacaktır. Bunu şöyle bir benzetmede resmetti:

	Mat 25:14-30: “Göksel 	egemenlik, yolculuğa çıkan bir adamın kölelerini çağırıp 	malını onlara emanet etmesine benzer. "Adam, her birinin 	yeteneğine göre, birine beş, birine iki, birine de bir talant 	vererek yola çıktı. Beş talant alan, hemen gidip bu parayı 	işletti ve beş talant daha kazandı. İki talant alan da iki 	talant daha kazandı. Bir talant alan ise gidip toprağı kazdı ve 	efendisinin parasını sakladı. "Uzun zaman sonra bu kölelerin 	efendisi döndü, onlarla hesaplaşmaya oturdu. Beş talant alan 	gelip beş talant daha getirdi, 'Efendimiz' dedi, 'Bana beş talant 	emanet etmiştin; bak, beş talant daha kazandım.' "Efendisi 	ona, 'Aferin, iyi ve güvenilir köle!' dedi. 'Sen küçük işlerde 	güvenilir olduğunu gösterdin, ben de seni büyük işlerin başına 	geçireceğim. Gel, efendinin şenliğine katıl!' "İki talant 	alan da geldi, 'Efendimiz' dedi, 'Bana iki talant emanet etmiştin; 	bak, iki talant daha kazandım.' "Efendisi ona, 'Aferin, iyi ve 	güvenilir köle!' dedi. 'Sen küçük işlerde güvenilir olduğunu 	gösterdin, ben de seni büyük işlerin başına geçireceğim. 	Gel, efendinin şenliğine katıl!' "Sonra bir talant alan 	geldi, 'Efendimiz' dedi, 'Senin sert bir adam olduğunu biliyordum. 	Ekmediğin yerden biçer, harman savurmadığın yerden devşirirsin. 	Bu nedenle korktum, gidip senin verdiğin talantı toprağa gömdüm. 	İşte, al paranı!' "Efendisi ona şu karşılığı verdi: 	'Kötü ve tembel köle! Ekmediğim yerden biçtiğimi, harman 	savurmadığım yerden devşirdiğimi bildiğine göre paramı faize 	vermeliydin. Ben de geldiğimde onu faiziyle geri alırdım... 	Haydi, elindeki talantı alın, on talantı olana verin! Çünkü 	kimde varsa, ona daha çok verilecek ve o bolluk içinde olacak. Ama 	kimde yoksa, kendisinde olan da elinden alınacak. Şu yararsız 	köleyi dışarıya, karanlığa atın. Orada ağlayış ve diş 	gıcırtısı olacaktır.'"





Kutsal Kitap, iman eden her imanlının daha şimdiden birçok armağan (talant) aldığını öğretir (bkz. 1Ko 12; Rom 12:3-8; 1Pe 4:10-11). Bunları Mesih’in hizmetinde değerlendirmeliyiz. Ancak benzetmede gördüğümüz gibi, bize emanet edilen armağanı kullanmayıp saklarsak Rab’den çok büyük bir azar işiteceğiz. Bize verilen armağanları değerlendirdiğimiz ölçüde Rab bize fazlasını verecektir. Luka 19:11-27’de geçen benzer benzetmede Rab sadık kullarına şunu söyler: “ 'Aferin, iyi köle!' dedi. 'En küçük işte güvenilir olduğunu gösterdiğin için on kent üzerinde yetkili olacaksın'” (Luk 19:17). Gördüğümüz gibi, Mesih bu tür kimselere belirli şehirler üzerinde bile yetki verecektir. Mesih’in Egemenliği’nde bizler O’nunla birlikte hükmetme ayrıcalığına sahip olacağız. Ama Rab’bin ağzından “Aferin iyi köle” sözleri duymak gerçekten en yüce ayrıcalık olacaktır. Hayatımızla ve hizmetimizle O’nu hoşnut ettiğimizi bilmek, bizim için en mükemmel ödül olacaktır.



Şekil 15 - Mesih'in kucağında

İmanlıların yargı kürsüsü önüne ne zaman çıkarılacağıyla ilgili farklı düşünceler vardır. Eğer Kilise sıkıntı döneminden önce göğe alınırsa, muhtemelen ikinci gelişinden önce daha göklerde bizler Mesih’in önünde yargılanıp ödüllendirileceğiz. Fakat eğer sıkıntı döneminin sonunda göğe alınırsak, Mesih’in Krallığı’nın hemen başlangıcında yargı kürsüsüne çıkacağız. Her ne zaman olacaksa olsun, önemli olan Mesih’in önünde utanmamak için şimdiden hizmetimizde gayretli olmamızdır. “Her an uyanık kalın, gerçekleşmek üzere olan bütün bu olaylardan kurtulabilmek ve İnsanoğlu'nun önünde durabilmek için dua edin” (Luk 21:36).

E.	İsa Mesih’in Krallığı

Mesih yeryüzüne ikinci defa geldiğinde öncellikle düşmanlarına karşı savaşacak ve onları yargılayacak. Ama bir diğer önemli amacı, yeryüzüne eskiden beri vaat edilen görkemli ve barışçıl krallığını kurmaktır. Aslında başlangıçtan bugüne değin Yahudiler bu yüzden İsa’yı Mesih olarak reddettiler. Vaat edilen Mesih dünyaya bambaşka bir dünya düzeni ve barış getirmeliydi, oysa Rab İsa ilk gelişinde İsrail’in tövbesizliğinden dolayı vaat edilen egemenliği kuramadan çarmıha gerildi ve sonra göğe alındı. Peki, vaat edilen egemenlikten vazgeçildi mi? Kesinlikle hayır! Çünkü Tanrı sözünden dönmez. Gördüğümüz gibi, Mesih’in ikinci gelişinden önce Yahudiler ulusal bir tövbe yaşayacak ve böylece vaat edilen krallığın zemini nihayet hazırlanmış olacak. Böylece, ikinci gelişinde Mesih’in en önemli amacı, askıya alınan egemenliği tam anlamıyla kurmak olacak.

Bazı imanlılar Mesih’in gerçek ve siyasi bir egemenlik kuracağına inanmıyor. Onlara göre, Kutsal Kitap’ta sözü geçen bu egemenlik mecazi anlamda gerçekleşecektir. Kimine göre, dünyanın kendi kendine düzelmesiyle gerçekleşiyordur bile. Bazılarına göre, vaat edilen krallık zaten Kilise’de gerçekleşmektedir, o yüzden başka bir şeyi beklemeye gerek yoktur. İsrail’in isyanının ardından göklerin egemenliğinin Kilise’ye emanet edildiği doğrudur (bkz. Mat 16:19). Ancak Rab’bin bu egemenlikle ilgili söylediklerine baktığımızda, özellikle bunun İsrail merkezli gerçek ve siyasi bir egemenlik olduğunu görüyoruz (bkz. Yşa 2, 11, 60). Ayrıca, Rab’bin sözünde gelecekle ilgili yazılanların bugüne dek tam tamına gerçekleştiğini göz önünde bulunduracak olursak, bundan sonrası için de farklı bir sonuç beklememeliyiz. O yüzden bu bölümde, Kutsal Kitap’ın gelecekte yaşanacak Mesih’in Krallığı ile ilgili bildirilenleri harfiyen yorumlamaya gayret edeceğiz.

Kutsal Kitap, Mesih’in gelişinin hemen ardından ne yapacağını çok açık bir şekilde belirtir.

	Zekeriya 14:6-9: “O gün 	ışık olmayacak, ışık veren cisimler kararacak. Özel bir gün, 	yalnız RAB'bin bildiği bir gün olacak. Gece de gündüz de 	olmayacak. Gece aydınlık olacak. O gün Yeruşalim'in içinden 	diri sular akacak. Yaz kış suların yarısı Lut Gölü'ne, öbür 	yarısı Akdeniz'e akacak. RAB bütün dünyanın kralı 	olacak. O gün yalnız RAB, yalnız O'nun adı kalacak.”





Burada RAB (İbranice, Yahveh) diye tanımlanan kişinin İsa Mesih olduğunu birçok ayetten anlıyoruz (bkz. 1Ti 6:15-16; 2Ti 4:1). Mesih’in yeryüzündeki krallığıyla ilgili Kutsal Kitap pek çok ayrıntı veriyor. Bunları yedi başlık altında şöyle özetleyebiliriz:

	Mesih’in kendisi 	yeryüzünde kral olacaktır





İsa Mesih şimdiden Babası’nın sağına oturmuş göklerin kralıdır ama o gün dünyaya geldiğinde Davut’un tahtına oturup krallığını sürdürecektir. Çok eskiden beri bunu müjdeleyen pek çok ayet vardır:

	Mezmur 2:2-12: "Ben 	kralımı Kutsal dağım Siyon'a oturttum" diyor. RAB'bin 	bildirisini ilan edeceğim: Bana, "Sen benim oğlumsun" 	dedi, "Bugün ben sana baba oldum. Dile benden, miras olarak 	sana ulusları, mülk olarak yeryüzünün dört bucağını 	vereyim. Demir çomakla kıracaksın onları, çömlek gibi 	parçalayacaksın." Ey krallar, akıllı olun! Ey dünya 	önderleri, ders alın! RAB'be korkuyla hizmet edin, titreyerek 	sevinin. Oğulu öpün ki öfkelenmesin, yoksa izlediğiniz yolda 	mahvolursunuz. Çünkü öfkesi bir anda alevleniverir. Ne mutlu 	O'na sığınanlara!”





Bu ayetlerden, tüm dünya üzerinde Tanrı’nın tayin ettiği son kralın kendi yüce Oğlu olduğunu görüyoruz. O ezelden beri Tanrı’nın Siyon için seçilmiş kralıdır. Böylece Yeruşalim nihayet gerçek kralına kavuşacak ve müthiş bir coşku kopacaktır.

	Mezmur 96:10-13: “Uluslara, 	"RAB egemenlik sürüyor" deyin. Dünya sağlam kurulmuş, 	sarsılmaz. O halkları adaletle yargılar. Sevinsin gökler, coşsun 	yeryüzü! Gürlesin deniz içindekilerle birlikte! Bayram etsin 	kırlar ve üzerindekiler! O zaman RAB'bin önünde bütün orman 	ağaçları Sevinçle haykıracak. Çünkü O geliyor! Yeryüzünü 	yargılamaya geliyor. Dünyayı adaletle, Halkları kendi gerçeğiyle 	yönetecek” (bkz. Mez 24:7-10).





Peygamber Yeşaya O’nun niteliklerini şöyle sıralar:

	Yeşaya 9:6-7: “Çünkü 	bize bir çocuk doğacak, bize bir oğul verilecek. Yönetim onun 	omuzlarında olacak. Onun adı Harika Öğütçü, Güçlü Tanrı, 	Ebedi Baba, Esenlik Önderi olacak. Davut'un tahtı ve 	ülkesi üzerinde egemenlik sürecek. Egemenliğinin ve 	esenliğinin büyümesi son bulmayacak. Egemenliğini adaletle, 	doğrulukla kuracak ve sonsuza dek sürdürecek. Her Şeye Egemen 	RAB'bin gayreti bunu sağlayacak.”





Burada söz konusu olan “çocuk”, Meryem’den doğan İsa Mesih’in kendisidir. O’na verilen unvanlar son derece yüce ve görkemlidir. O’nun aracılığıyla gerçekleşecek olan egemenlik de, atası Davut’a verilen vaattir. O yüzden Cebrail Meryem’e İsa Mesih’in doğumunu müjdelerken şu sözleri söylemişti:

	Luka 1:31-33: “Bak, gebe 	kalıp bir oğul doğuracak, adını İsa koyacaksın. O büyük 	olacak, kendisine 'Yüceler Yücesi'nin Oğlu' denecek. Rab Tanrı 	O'na, atası Davut'un tahtını verecek. O da sonsuza dek Yakup'un 	soyu üzerinde egemenlik sürecek, egemenliğinin sonu 	gelmeyecektir.”





Mesih ilk gelişinde Yahudilerin kendisini reddetmesi üzerine (ki böyle olacağı da bildirilmişti) vaat edilen egemenliği kurmadı. Ancak ikinci gelişinde bunu yapacağına söz verdi: “İnsanoğlu kendi görkemi içinde bütün melekleriyle birlikte gelince, görkemli tahtına oturacak” (Mat 25:31).

Vahiy kitabında bunu kutlayan kutsalların ilahisinde şu sözleri okuyoruz:

	Vahiy 11:15: “"Dünyanın 	egemenliği Rabbimiz'in ve Mesihi'nin oldu. O sonsuzlara dek 	egemenlik sürecek.”





Sonunda Mesih, baştan O’na ayrılan tahta kavuşacaktır ve egemenlik, yücelik ve krallık O’na verilecektir. Böylece her dilden, her ulustan tüm halklar ona tapacaktır (Dan 7:13-14).





	Mesih tüm hasımlarını 	yargılayacaktır





Önceki bölümlerde gördüğümüz gibi, Mesih Armagedon savaşını noktalamak üzere gelecektir. İsrail’i yok etmek için toplanan orduları ağzından çıkan kutsal sözüyle yerle bir edecektir (bkz. Yşa 24:19-23). Onları masarada üzüm çiğner gibi ayaklarının altında çiğneyecektir. O sırada özellikle Mesih Karşıtı’nı ve sahte peygamberi yakalayıp ateş gölüne attığını okuyoruz (Va 19:20). Peki, savaşa katılmayan diğer uluslar ne olacak? O esnada yaşanacakları Mesih şöyle anlattı:

	Matta 25:31-46: “"İnsanoğlu 	kendi görkemi içinde bütün melekleriyle birlikte gelince, 	görkemli tahtına oturacak. Ulusların hepsi 	O'nun önünde toplanacak, O da koyunları keçilerden ayıran bir 	çoban gibi, insanları birbirinden ayıracak. 	Koyunları sağına, keçileri soluna alacak. "O zaman Kral, 	sağındaki kişilere, 'Sizler, Babam'ın kutsadıkları, gelin!' 	diyecek. 'Dünya kurulduğundan beri sizin için hazırlanmış olan 	egemenliği miras alın! Çünkü acıkmıştım, bana yiyecek 	verdiniz; susamıştım, bana içecek verdiniz; yabancıydım, beni 	içeri aldınız. Çıplaktım, beni giydirdiniz; hastaydım, 	benimle ilgilendiniz; zindandaydım, yanıma geldiniz.' "O 	vakit doğru kişiler O'na şu karşılığı verecek: 'Ya Rab, seni 	ne zaman aç görüp doyurduk, susuz görüp su verdik? Ne zaman 	seni yabancı görüp içeri aldık, ya da çıplak görüp 	giydirdik? Seni ne zaman hasta ya da zindanda görüp yanına 	geldik?' "Kral da onları şöyle yanıtlayacak: 'Size 	doğrusunu söyleyeyim, bu en basit kardeşlerimden biri için 	yaptığınızı, benim için yapmış oldunuz.' "Sonra 	solundakilere şöyle diyecek: 'Ey lanetliler, çekilin önümden! 	İblis'le melekleri için hazırlanmış sönmez ateşe gidin! Çünkü 	acıkmıştım, bana yiyecek vermediniz; susamıştım, bana içecek 	vermediniz; yabancıydım, beni içeri almadınız; çıplaktım, 	beni giydirmediniz; hastaydım, zindandaydım, benimle 	ilgilenmediniz.'" O vakit onlar da şöyle karşılık 	verecekler: 'Ya Rab, seni ne zaman aç, susuz, yabancı, çıplak, 	hasta ya da zindanda gördük de yardım etmedik?' "Kral da 	onlara şu yanıtı verecek: 'Size doğrusunu söyleyeyim, madem ki 	bu en basit kardeşlerimden biri için bunu yapmadınız, benim için 	de yapmamış oldunuz.' "Bunlar sonsuz azaba, doğrular ise 	sonsuz yaşama gidecekler.”





Mesih’in sözlerinden anlaşılan şu ki sıkıntı döneminden sonra sağ kalan tüm insanlar iki gruba ayrılacak. Mesih imanlıları buna dahil olmayacak, çünkü bundan önce bizler Mesih’in yanına alınıp yargı kürsüsü önüne çıkmış olacağız bile. Böylece bizler, yeryüzüne Mesih’le birlikte artık arınmış bir vaziyette ve Mesih’inkine benzer çürümez bedenlerle döneceğiz (Va 19:14). Burada yargılanan ve iki gruba ayrılan kimseler sıkıntı döneminden sonra sağ kalmış diğer insanlar. Rab onları özellikle imanlılara karşı davranışlarına göre yargılayacak. Eğer sıkıntı döneminde Mesih’in çocuklarına iyi davrandılarsa, iman etmemiş olsalar da, Rab sırf bu iyilikleri yüzünden hayatlarını bağışlayacak ve egemenliğine girmeye izin verecektir. Ancak Mesih’in çocuklarına karşı iyi davranmamış olanlar doğrudan sonsuz azaba gidecekler. Bu, Mesih imanlısı olmayanların iyilikleri sayesinde cennete gireceği anlamına gelmiyor; çünkü burada cennet değil, Mesih’in bin yıllık egemenliği söz konusudur. Cennet dediğimiz olay (yeni gök ve yeryüzü) bin yılın ardından başlar ve orada yalnız ve yalnız Mesih’e iman eden kimseler bulunacaktır.

Peki, bu arada Şeytan’a ne olacak? Tüm bu işkencelere sebep olan Şeytan için özel bir ceza söz konusudur. Yuhanna bunu şöyle dile getirir:

	Vahiy 20:1-3: “Sonra bir 	meleğin gökten indiğini gördüm. Elinde dipsiz derinliklerin 	anahtarı ve büyük bir zincir vardı. Melek ejderhayı -İblis ya 	da Şeytan denen o eski yılanı- yakalayıp bin yıl için bağladı. 	Bin yıl tamamlanıncaya dek ulusları bir daha saptırmasın diye 	onu dipsiz derinliklere attı, oraya kapayıp girişi mühürledi. 	Bin yıl geçtikten sonra kısa bir süre için serbest bırakılması 	gerekiyor.”





Okuduğumuz gibi, Şeytan bağlanıyor ve bin yıllığına zindana atılıyor. Böylece Mesih’in yeryüzündeki krallığın süresinin bin yıl olacağını öğreniyoruz. Bu zaman boyunca yeryüzünde Şeytan olmayacak. Ancak bu sürenin sonunda Şeytan’ın son bir isyanı söz konusu olacak.

	Vahiy 20:7-10: “Bin yıl 	tamamlanınca Şeytan atıldığı zindandan serbest bırakılacak. 	Yeryüzünün dört bucağındaki ulusları -Gog'la Magog'u- 	saptırmak, savaş için bir araya toplamak üzere zindandan 	çıkacak. Toplananların sayısı deniz kumu kadar çoktur. 	Yeryüzünün dört bir yanından gelerek kutsalların ordugahını 	ve sevilen kenti kuşattılar. Ama gökten ateş yağdı, onları 	yakıp yok etti. Onları saptıran İblis ise canavarla sahte 	peygamberin de içinde bulunduğu ateş ve kükürt gölüne atıldı. 	Gece gündüz, sonsuzlara dek işkence çekeceklerdir.”





Ne ilginçtir ki Mesih’in bin yıllık egemenliğinin mükemmel şartlarına rağmen, süresinin sonuna doğru deniz kumu kadar kalabalıklaşmış insanlar Şeytan’ın arkasında örgütlenip Rab’be karşı yürüyecekler. Şundan bu önemli gerçeği öğreniyoruz ki günah işlemek için Şeytan şart değildir. Ayrıca içinde bulunduğumuz çarpık dünya düzeni de günahın kökü değildir. Mesih’in Egemenliği’nin dönemindeki insanlar bin yıl boyunca mükemmel ve Şeytan’ın olmadığı bir dünyada yaşamalarına rağmen yine de isyan etmeyi seçeceklerse demek ki günah insanın özünde saklıdır. Kötülüğün esas kaynağı bizim kendi yüreğimizdir (bkz. Yer 17:9).

Bu sürenin sonunda Rab’be ve kutsal kentine karşı ayaklanan Şeytan ve sayısız orduları, gökten yağan ateşle yok edilecektir. Şeytan da nihayet çoktan hak ettiği yere varacaktır. Sonsuz işkence çekmek üzere ateş gölüne atılacaktır.

	Tanrı kulları dirilip 	Mesih’le birlikte hüküm süreceklerdir





Mesih’in krallığının başladığı döneme baktığımızda ve Mesih’in dünyayı hükmetme görevini kendi kutsalları arasında paylaştığını okuyoruz. Başta bunun sözünü kendi havarilerine vermişti:

	Matta 19:28: “İsa onlara, 	"Size doğrusunu söyleyeyim" dedi, "Her şey 	yenilendiğinde, İnsanoğlu görkemli tahtına oturduğunda, siz, 	evet ardımdan gelen sizler, on iki tahta oturup İsrail'in on iki 	oymağını yargılayacaksınız.”





Öncellikle Mesih’in on iki havarisi İsrail’in oymaklarına hükmedecekler. Başka bir ayetten de imanlıların melekleri yargılayacağını okuyoruz (1Ko 6:3). Daha önce belirttiğimiz gibi, hizmetlerinde sadık olan birçok imanlının şehirlerde yetkili kılınacağı da bildirilmiştir (bkz. Luk 19:11-27).

Peki, bu sürede kimler Mesih’in Egemenliği’ne katılacak? Mesih İsa birçok benzetmede egemenliğine kimlerin, nasıl, dahil olacağını anlattı (bkz. Mat 22:1-14). Özellikle deliceler benzetmesinde şu sözleri okuyoruz:

	Matta 13:40-43: “Deliceler 	nasıl toplanıp yakılırsa, çağın sonunda da böyle olacaktır. 	İnsanoğlu meleklerini gönderecek, onlar da insanları günaha 	düşüren her şeyi, kötülük yapan herkesi O'nun egemenliğinden 	toplayıp kızgın fırına atacaklar. Orada ağlayış ve diş 	gıcırtısı olacaktır. Doğru kişiler o zaman 	Babaları'nın egemenliğinde güneş gibi parlayacaklar. 	Kulağı olan işitsin!”





Yuhanna ayrıca birçok kişinin dirilişinden söz eder:

	Vahiy 20:4-6: “Bazı 	tahtlar ve bunlara oturanları gördüm. Onlara yargılama yetkisi 	verilmişti. İsa'ya tanıklık ve Tanrı'nın sözü uğruna başı 	kesilenlerin canlarını da gördüm. Bunlar, canavara ve heykeline 	tapmamış, alınlarına ve ellerine onun işaretini almamış 	olanlardı. Hepsi dirilip Mesih'le birlikte bin yıl 	egemenlik sürdüler. İlk diriliş budur. Ölülerin 	geri kalanı bin yıl tamamlanmadan dirilmedi. İlk dirilişe dahil 	olanlar mutlu ve kutsaldır. İkinci ölümün bunların üzerinde 	yetkisi yoktur. Onlar Tanrı'nın ve Mesih'in kâhinleri olacak, 	O'nunla birlikte bin yıl egemenlik sürecekler.”





Elçi Yuhanna burada ilk dirilişe katılanların son derece mutlu olduklarını söyler. Bunlar başta sıkıntı dönemi süresince Mesih uğruna canlarını vermiş olanlardır. Demek ki bu kişiler Mesih’in Egemenliği'ne katılmak üzere ölümden dirileceklerdir. “Ölülerin geri kalanı”, iman etmemiş insanlardır; bunlar bin yılın sonunda beyaz tahtın önünde yargılanacaklardır (bkz. Va 20:11-15). Ancak ilk dirilişe katılanlar artık bir daha ölmemek üzere dirilecekler; daha önce dirilmiş ve Mesih’le birlikte yeryüzüne gelen Kilise (imanlılar topluluğu) gibi Rab’bin kâhinliğini yapacaklar. Kâhin demek, Mesih’i yeryüzünde temsil etmek demektir.

Mesih yeryüzündeyken yargılama ve ölüleri ölümden diriltme görevinin kendisine emanet edildiğini şöyle belirtti:

	Yuhanna 5:22-29: “Baba 	kimseyi yargılamaz, bütün yargılama işini Oğul'a 	vermiştir. Öyle ki, herkes Baba'yı onurlandırdığı 	gibi Oğul'u onurlandırsın. Oğul'u onurlandırmayan, O'nu 	gönderen Baba'yı da onurlandırmaz. "Size doğrusunu 	söyleyeyim, sözümü işitip beni gönderene iman edenin sonsuz 	yaşamı vardır. Böyle biri yargılanmaz, ölümden yaşama 	geçmiştir. Size doğrusunu söyleyeyim, ölülerin Tanrı 	Oğlu'nun sesini işitecekleri ve işitenlerin yaşayacakları saat 	geliyor, geldi bile. Çünkü Baba, kendisinde yaşam 	olduğu gibi, Oğul'a da kendisinde yaşam olma özelliğini verdi. 	O'na yargılama yetkisini de verdi. Çünkü O İnsanoğlu'dur. Buna 	şaşmayın. Mezarda olanların hepsinin O'nun sesini 	işitecekleri saat geliyor. Ve onlar mezarlarından çıkacaklar. 	İyilik yapmış olanlar yaşamak, kötülük yapmış olanlar 	yargılanmak üzere dirilecekler."





Buraya kadar, Kilise dediğimiz imanlılar topluluğunun ve sıkıntı döneminde ölenlerin dirileceğini tespit ettik. Peki, Eski Antlaşma döneminde yaşayanlara ne olacak? Başka ayetlerden de onların da dirileceğini okuyoruz:

	Eyüp 19:25-29: “Oysa ben 	kurtarıcımın yaşadığını, Sonunda yeryüzüne geleceğini 	biliyorum. Derim yok olduktan sonra, Yeni bedenimle Tanrı'yı 	göreceğim. O'nu kendim göreceğim, Kendi gözlerimle, başkası 	değil. Yüreğim bayılıyor bağrımda!”



Yeşaya 26:19: “Ama senin 	ölülerin yaşayacak, Bedenleri dirilecek. Ey sizler, toprak 	altında yatanlar, Uyanın, ezgiler söyleyin. Çünkü senin çiyin 	sabah çiyine benzer, Toprak ölülerini yaşama kavuşturacak.”



Daniel 12:2-3: “Yeryüzü 	toprağında uyuyanların birçoğu uyanacak: Kimisi sonsuz yaşama, 	kimisi utanca ve sonsuz iğrençliğe gönderilecek. Bilgeler 	gökkubbe gibi, birçoklarını doğruluğa döndürenler yıldızlar 	gibi sonsuza dek parlayacaklar.”



Daniel 12:11-13: "Günlük 	sununun kaldırılıp yıkıcı iğrenç şeyin konduğu zamandan 	başlayarak 1,290 gün geçecek. Bekleyip 1,335 güne ulaşana ne 	mutlu! "Sana gelince, ey Daniel, son gelinceye dek yoluna devam 	et. Rahatına kavuşacak ve günlerin sonunda ödülünü almak için 	uyanacaksın.”





Daniel’in kaydettiği bu sözlerden kendi uyanışıyla, yani dirilişiyle ilgili Rab’den bir söz aldığını görebiliyoruz. Daniel 12. bölüm sıkıntı döneminin sonunu anlatır. Böylece Mesih’in Krallığı başladığında Daniel ve onun gibi Eski Antlaşma kutsallarının dirileceğini anlıyoruz. Ayrıca Rab Daniel’e günleri tek tek sayıyor. Başka ayetlerden sıkıntı döneminin ikinci yarısının 42 ay veya 1260 gün süreceğini görüyoruz (Va 12:6, 14; 13:5). Peki, burada bahsedilen 1290 gün ve 1335 gün nedir? Aradaki 75 günlük süre muhtemelen Armagedon savaşından sonraki geçiş dönemini anlatır. Yıkıcı iğrenç şeyin dikilmesinin 1260 gün sonrasında Mesih yeryüzüne inecek, ancak hasımlarını yok etmesi, insanları yargılaması ve krallığını kurması zaman alacak. Bu yargılardan başarıyla geçenlere ve Mesih’in Egemenliği’ne girenlere ne mutlu denir. Bundan sonra da kutsallar dirilecek ve yeni kurulan krallığa girecekler.

Anlaşılan şu ki zamanın başlangıcından bu yana imanlı olan herkes Mesih’in Egemenliği’ne dahil olacaktır. Hatta Mesih özellikle son günlerde bazı sürprizler olacağını belirtir:

	Matta 8:11-12: “Size şunu 	söyleyeyim, doğudan ve batıdan birçok insan gelecek, Göklerin 	Egemenliği'nde İbrahim'le, İshak'la ve Yakup'la birlikte sofraya 	oturacaklar. Ama bu egemenliğin asıl mirasçıları dışarıdaki 	karanlığa atılacak. Orada ağlayış ve diş gıcırtısı 	olacak.”





Demek ki Rab’bin sofrasında hiç beklemedik birçok isim toplanacaktır. Ayrıca Mesih’in Egemenliği’ne layık görülen herkes Mesih’le birlikte yeryüzünde hükmedecektir. Ancak bazı kimselere özel görevler verilecektir; Davut buna bir örnektir:

	Hezekiel 37:24-25: “'Kulum 	Davut onların kralı olacak, hepsinin tek çobanı olacak. 	Buyruklarımı izleyecek, kurallarıma uyacak, onları 	uygulayacaklar. Kulum Yakup'a verdiğim, atalarınızın yaşadığı 	ülkeye yerleşecekler. Kendileri, çocukları, çocuklarının 	çocukları sonsuza dek orada yaşayacaklar. Kulum Davut da sonsuza 	dek onların önderi olacak.”





Diğer Eski Antlaşma kutsalları gibi Davut da dirilecek ve soyundan gelen İsa’nın Egemenliği’ne katılacaktır. Böylece Mezmur 110’daki söz yerine gelmiş olacaktır. Davut’un oğlu Mesih, atasının Rab’bi olarak başına geçecektir. Ancak Rab İsa Mesih atası Davut’a İsrail üzerinde kral olma ayrıcalığını yeniden verecektir. Mesih yeryüzünün tümünde egemen olacak ama İsrail’in kralı yeniden Davut olacaktır. Buna benzer şekilde, Rab herkese birbirinden özel ve güzel görevler verecektir.





	Yeryüzünde esenlik hüküm 	sürecektir





Mesih düşmanlarını yargılayıp yok ettikten sonra yeryüzünün tümünü yenileyecektir. Sıkıntı döneminin ardından yeryüzünde korkunç bir kaos ve yıkım söz konusu olacak. En başta İsrail’de Mesih Karşıtı’na katılmış orduların yüz binlerce cesetleri olacak. Onları temizlemek ve imha etmek çok zaman alacak. Hezekiel bunu ayrıntılı olarak anlatmıştır (bkz. Hez 39). Yavaş yavaş tüm dünya yıkım ve savaşın kalıntılarından arınacak. Savaş aletleri yok edilecek ve yerine barış gelecek. Böylece Aden bahçesinden bu yana dünyada görülmemiş mükemmel bir düzen oturacak. Peygamberler bu günleri hep hasretle anlatmışlardır:

	Yeşaya 2:4: “RAB uluslar 	arasında yargıçlık edecek, birçok halkın arasındaki 	anlaşmazlıkları çözecek. İnsanlar kılıçlarını çekiçle 	dövüp saban demiri, mızraklarını bağcı bıçağı yapacaklar. 	Ulus ulusa kılıç kaldırmayacak, savaş eğitimi yapmayacaklar 	artık.” (bkz. Mik 4:3)





Peygamber Mika aynı bağlamda şunu ekler:

	Mika 4:4: “Herkes kendi 	asmasının, incir ağacının altında oturacak. Kimse kimseyi 	korkutmayacak. Bunu söyleyen, Her Şeye Egemen RAB'dir.”





Uluslar arasındaki tüm kavgalar sona erecek, çünkü yeryüzünde artık bir kral olacak ve O’nun kuralları hüküm sürecek. Savaş sözü artık unutulacak. Herkes huzur içinde kendi bahçesinde oturacak. Ayrıca asırlardır yeryüzünü kirleten farklı putlar ve inançlar da ortadan kaldırılacak.

	Yeşaya 2:11-18: “İnsanın 	küstah bakışları alçaltılacak, gururu kırılacak. O gün 	yalnız RAB yüceltilecek. Çünkü Her Şeye Egemen RAB o gün 	kibirlileri, gururluları, kendini beğenmişleri alçaltacak; 	Lübnan'ın bütün ulu, yüksek sedir ağaçlarını, Başan'ın 	bütün meşelerini yok edecek; bütün ulu dağları, yüksek 	tepeleri, bütün yüksek kuleleri, güçlü surları yerle bir 	edecek; ticaret gemilerinin, güzel teknelerinin hepsini yok edecek. 	İnsanların gururu, kibiri kırılacak, o gün yalnız RAB 	yüceltilecek, putlar tümüyle ortadan kalkacak.”





İnsanların gurur duydukları putperestlikler alçaltılacak ve ancak Rab İsa Mesih yüceltilecek. Kendisi doğrulukla ve adaletle hüküm sürecek. Sonucunda yeryüzünde öyle bir barış oturacak ki tüm yaratılış ilk Aden bahçesinde olduğu gibi barış içinde geçinecek. Elçi Pavlus’un dediğine göre, yaratılış şimdiden özellikle bu anı büyük özlemle bekliyor:

	Romalılar 8:19-23: “Yaratılış, 	Tanrı çocuklarının ortaya çıkmasını büyük özlemle 	bekliyor. Çünkü yaratılış amaçsızlığa teslim edildi. Bu da 	yaratılışın isteğiyle değil, onu amaçsızlığa teslim eden 	Tanrı'nın isteğiyle oldu. Çünkü yaratılışın, yozlaşmaya 	köle olmaktan kurtarılıp Tanrı çocuklarının yüce özgürlüğüne 	kavuşturulması umudu vardı. Bütün yaratılışın şu ana dek 	birlikte inleyip doğum ağrısı çektiğini biliyoruz. Yalnız 	yaratılış değil, biz de -evet Ruh'un turfandasına sahip olan 	bizler de- evlatlığa alınmayı, yani bedenlerimizin kurtulmasını 	özlemle bekleyerek içimizden inliyoruz.”





Tanrı yarattığı dünyaya en başta insanı egemen kıldı (Yar 1:26). Ancak insan bu kutsal emaneti Şeytan’a kaptırdı. O gündür bugündür bütün evren isyan halinde, hep insan yüzünden. Ancak Mesih çarmıhta ölerek ve üçüncü gün dirilerek insanın Şeytan’a teslim ettiği egemenliği geri kazanmayı başardı (İbr 2:9). Dünyaya geri döndüğünde de bozulan egemenliğin dizginlerini yeniden ellerine alacak ve gönence kavuşturacak. Böylece tüm yaratılış Tanrı’nın ilk başta amaçladığı gibi sevinçle coşacak. Tanrı’nın huzuru ve esenliği yeniden egemenlik sürecek. Peygamberler bu yenilenmiş düzeni şöyle anlatır:

	Yeşaya 11:5-9: “Davranışının 	temeli adalet ve sadakat olacak. Onun döneminde kurtla kuzu bir 	arada yaşayacak, parsla oğlak birlikte yatacak, buzağı, genç 	aslan ve besili sığır yanyana duracak, onları küçük bir çocuk 	güdecek. İnekle ayı birlikte otlayacak, yavruları bir arada 	yatacak. Aslan sığır gibi saman yiyecek. Emzikteki bebek kobra 	deliği üzerinde oynayacak, sütten kesilmiş çocuk elini engerek 	kovuğuna sokacak. Kutsal dağımın hiçbir yerinde kimse zarar 	vermeyecek, yok etmeyecek. Çünkü sular denizi nasıl 	dolduruyorsa, dünya da RAB'bin bilgisiyle dolacak.”





Dünyamızı perişan hale getiren bilinçsizlik yerine kutsal bir bilinç oturacak, çünkü yeryüzünün tümü Rab’bin bilgisiyle dolup taşacak. Barışın ve esenliğin sebebi Mesih’in kendisi olacak, çünkü herkes O’nu tanıyacak ve O’na itaat edecek. Bu dönemde kimse Mesih’e karşı gelemeyecek.

	Zekeriya 14:16-19: “Yeruşalim'e 	saldıran uluslardan sağ kalanların hepsi Her Şeye Egemen RAB 	olan Kral'a tapınmak ve Çardak Bayramı'nı kutlamak için yıldan 	yıla Yeruşalim'e gidecekler. Yeryüzü halklarından hangisi Her 	Şeye Egemen RAB olan Kral'a tapınmak için Yeruşalim'e gitmezse, 	ülkesine yağmur yağmayacak. Mısırlılar bunlara katılıp 	Yeruşalim'e gitmezlerse, RAB onları da Çardak Bayramı'nı 	kutlamak için Yeruşalim'e gitmeyen bütün ulusların başına 	getirdiği aynı belayla cezalandıracak. Mısırlılar'a ve Çardak 	Bayramı'nı kutlamak için Yeruşalim'e gitmeyen bütün uluslara 	verilecek ceza budur.”





Yılda bir kere tüm uluslar Mesih’in başkenti olan Yeruşalim’e Çardak Bayramı’nı kutlamak üzere akın edecek. Eski Antlaşma’da Rab İsraillere yedi bayram bağışlamıştı (Lev 23). Bunlar Rab’bin kurtuluş planını resmederler. İlk üç bayram (Fısıh, Mayasız Ekmek, ve İlk Ürün bayramları), Mesih’in ilk gelişinde, ölümü ve dirilişiyle anlam buldular. Dördüncü bayram olan Pentikost’ta, Kilise’nin doğuşu kutlanır. Son üç bayram ise (Boru Çalma, Günahları Bağışlatma ve Çardak bayramları) son günleri anımsatır. Boru Çalma Günü Tanrı’nın adaletini müjdeler. Günahları Bağışlatma Günü İsrail’in ulusal tövbesini anımsatır. Çardak Bayramı’nda ise tüm ulusların Yeruşalim’de Mesih’in etrafında toplanışı kutlanır.



	Borazan, 	Bağışlatma ve Çardak Bayramları

	 	Pentikost 	Bayramı

	 	Fısıh, 	Mayasız Ekmek ve

	 	İlk 	Ürün Bayramları





	Nisan 	10 14 15 16 - 21 50 gün sonra	 Tişri 	1 10	 15-21





	Çardak

	 	Tarla

	 	Hazırlığı





Çardak Bayramı’nda tüm Yahudiler Yeruşalim’de tapınağın etrafında çardaklarını kurar ve yedi gün boyunca Tanrı’yı cömertliğinden ötürü yüceltirlerdi. Tapınak MS 70’te yıkıldığından beri bu bayramı kutlayamamaktadırlar. İşte Mesih’in Egemenliği’nde bu son bayram özellikle her yıl Yeruşalim’de yeniden kutlanacak. Dünyanın tüm nüfusunun, milyarlarca kişinin çadırlarla Yeruşalim’in çevresinde bir arada bulunup Mesih’e tapındıklarını düşünün! Harika bir coşku olacak! Gelmeyi reddeden ve isyan eden ulusları Rab yağmur göndermeyerek yargılayacak; böylece silah zoru olmadan Rab tüm ulusları dize getirecek. Bin yıl boyunca mükemmel bir barış yaşanacak, çünkü herkes Mesih’e tapınacak, O’na saygı duyacak (bkz. Yer 31:34; Zek 9:10).

Peygamber Yeşaya, bu dönemde Mısır’la Asur arasında yapılacak uluslararası özel bir yoldan söz eder.

	Yeşaya 19:21-25: “RAB 	kendini Mısırlılar'a tanıtacak, onlar da o gün RAB'bi 	tanıyacak, kurbanlarla, sunularla O'na tapınacaklar. RAB'be adak 	adayacak ve adaklarını yerine getirecekler. RAB Mısırlılar'ı 	hastalıkla alabildiğine cezalandıracak, sonra iyileştirecek. 	RAB'be yönelip yakaracaklar. RAB de onları iyileştirecek. O gün 	Mısır'la Asur arasında bir yol olacak. Asurlu Mısır'a, Mısırlı 	Asur'a gidip gelecek. Mısırlılar'la Asurlular birlikte 	tapınacaklar. O gün Mısır ve Asur'un yanı sıra İsrail üçüncü 	ülke olacak. Dünya bu üçü sayesinde kutsanacak. Her Şeye 	Egemen RAB, "Halkım Mısır, ellerimin işi Asur ve mirasım 	İsrail kutsansın" diyerek dünyayı kutsayacak.”





Gördüğümüz gibi, ezelden beri Rab’be ve halkına karşı gelen Mısırlılara Rab en sonunda kendini tanıtacak. Asurlular da, yani bugünkü Türkiye ve Irak bölgesinde yaşayanlar da O’na yönelecekler, öyle ki Mesih’in Krallığı’nda Mısır’dan Asur’a kadar koskoca bir yol yapılacak ve aralarında harika bir barış ve huzur olacak. Böylece, eskiden hep birbiriyle kavgalı olan bu üç ülke tüm dünyaya Mesih’in barışını resmedecek ve tüm uluslara bereket kaynağı olacak (bkz. Yşa 35:8-10).





	Yeruşalim tüm dünyanın 	merkezi olacaktır





Tanrı’nın özellikle Yahudi halkına pek çok vaatte bulunduğunu gördük. Bunların hepsinin özellikle bu dönemde yerine gelmesi gerekir. Bu vaatler doğrultusunda Yeruşalim ve yenilenmiş İsrail dünyanın merkezi olacak.

	Yeşaya 60:4-14: “Başını 	kaldır da çevrene bir bak, hepsi toplanmış sana geliyor. 	Oğulların uzaktan geliyor, kızların kucakta taşınıyor. Bunu 	görünce yüzün parlayacak, yüreğin heyecandan hızlı hızlı 	çarpacak; çünkü denizin zenginlikleri senin olacak, ulusların 	serveti sana akacak. "Deve sürüleri, Midyan'ın ve 	Efa'nın deve yavruları senin topraklarını dolduracak. Bütün 	Saba halkı geliyor, altın ve günnük getiriyor, RAB'bin 	erdemlerini ilan ediyorlar. Kedar'ın bütün sürüleri sana 	gelecek, Nevayot'un koçları senin buyruğunda olacak, sunağımın 	üzerinde kabul edilen sunular olarak sunulacak. Böylece görkemli 	tapınağımı daha görkemli kılacağım. "Nedir bunlar, 	bulut gibi, yuvalarına yaklaşan güvercinler gibi süzülüp 	gelenler? Bana umut bağlayan kıyı halklarının, ticaret gemileri 	öncülüğünde senin çocuklarını altınlarıyla, gümüşleriyle 	birlikte Tanrın RAB'bin onuruna İsrail'in Kutsalı'na uzaktan 	getiren gemileridir bunlar. RAB seni görkemli kıldı. "Yabancılar 	senin surlarını onaracak, kralları sana hizmet edecek. 	Öfkelendiğimde seni cezalandırdıysam da, kabul ettiğimde sana 	merhamet göstereceğim. Kapıların hep açık duracak, ulusların 	serveti ve zafer alayları ardında yürütülen yenik krallar gece 	gündüz açık kalan bu kapılardan girsin diye. Çünkü sana 	kulluk etmeyen ulus ya da krallık yok olacak, evet, o uluslar tam 	bir yıkıma uğrayacak. "Lübnan'ın görkemi olan çam, 	köknar ve selvi ağaçları, tapınağımı süslemek için hep 	birlikte sana taşınacak. Ayak bastığım yeri görkemli 	kılacağım. Seni ezenlerin çocukları gelip önünde 	eğilecekler; seni hor görenlerin hepsi, 'RAB'bin kenti, İsrail'in 	Kutsalı'nın Siyon'u diyerek ayaklarına kapanacaklar.”





Tüm uluslar Mesih’in başkenti olan Yeruşalim’i onarmak ve yüceltmek için ayaklarına gelecek (bkz. Yşa 33:17-20). Bundan böyle Yeruşalim tüm dünyanın başkenti olacak (Yşa 2:2; 60:15-16). Sıkıntı döneminde ve Armagedon savaşında Yeruşalim’de yaşanan onca acı ve keder artık anılmayacak. Hatta o dönemde yaşayanlar dünyanın başlangıcında olduğu gibi yine uzun ömürlü olacaklar. Dünyanın yaşam standardı, hatta belki de iklim şartları da değişecek.

	Yeşaya 65:17-25: “Çünkü 	bakın, yeni bir yeryüzü, yeni bir gök yaratmak üzereyim; 	geçmiştekiler anılmayacak, akla bile gelmeyecek. Yaratacaklarımla 	sonsuza dek sevinip coşun; çünkü Yeruşalim'i coşku, halkını 	sevinç kaynağı olarak yaratacağım. Yeruşalim için sevinecek, 	halkım için coşacağım. Orada ağlayış ve feryat duyulmayacak 	artık. Orada birkaç gün yaşayıp ölen bebekler olmayacak, 	yaşını başını almadan kimse ölümü tatmayacak. Yüz yaşında 	ölen genç, yüz yaşına basmayan kişi lanetli sayılacak. Evler 	yapıp içlerinde yaşayacak, bağlar dikip meyvesini yiyecekler. 	Yaptıkları evlerde başkası oturmayacak, diktikleri bağın 	meyvesini başkası yemeyecek. Çünkü halkım ağaçlar gibi uzun 	yaşayacak, seçtiklerim, elleriyle ürettiklerinin tadını 	çıkaracaklar. Emek vermeyecekler boş yere, felakete uğrayan 	çocuklar doğurmayacaklar. Çünkü kendileri de çocukları da 	RAB'bin kutsadığı soy olacak. Onlar bana yakarmadan yanıt 	verecek, daha konuşurlarken işiteceğim onları. Kurtla kuzu 	birlikte otlayacak, aslan sığır gibi saman yiyecek. Yılanın 	yiyeceğiyse toprak olacak. Kutsal dağımın hiçbir 	yerinde kimse zarar vermeyecek, yok etmeyecek." 	Böyle diyor RAB.”





Burada verilen vaat, daha önce bahsettiğimiz gibi kademeli olarak gerçekleşen bir vaattir. Bir kısmı Mesih’in Krallığı’ndaki Yeruşalim kentinde gerçekleşecek ama tamamı daha sonra göreceğimiz yeni gök ve yeni yeryüzünde kurulacak olan yeni Yeruşalim’de tam tamına yerine gelecektir (bkz. Va 21-22). Bunu nasıl anlıyoruz? Burada yeni gök ve yeni yeryüzü adı altında tarif edilen düzende hala ölüm söz konusudur. Ancak Yuhanna’nın tarif ettiği yeni Yeruşalim’de ölüm yoktur artık (Va 21:4). Mesih’in Krallığı’nda ise genellikle çok daha uzun ömürlü olsalar da yine ölenler olacak.

Ayette ima edildiği gibi, Yeruşalim bir dağ haline gelecek. Anlaşılan şu ki İsrail toprakları bazı coğrafi değişimlere de uğrayacak:

	Yeşaya 2:2-3: “RAB'bin 	Tapınağı'nın kurulduğu dağ, son günlerde dağların en 	yücesi, tepelerin en yükseği olacak. Oraya akın edecek ulusların 	hepsi. Birçok halk gelecek, "Haydi, RAB'bin Dağı'na, 	Yakup'un Tanrısı'nın Tapınağı'na çıkalım" diyecekler, 	"O bize kendi yolunu öğretsin, biz de O'nun yolundan 	gidelim." Çünkü yasa Siyon'dan, RAB'bin sözü Yeruşalim'den 	çıkacak” (bkz. Yşa 40:4-5; Mik 4:1-2).





İsa Mesih’in kendisi Yeruşalim’de yaşayacak ve oradan tüm ulusları yönetecek (Yşa 24:23). O yüzden Yeruşalim’de yaşayanlar son derece mutlu sayılacak. Rab eskiden çölde gezen İsrailoğullarını nasıl koruduysa, yine halkını aynı şekilde kayıracak:

	Yeşaya 4:2-6: “O gün 	RAB'bin dalı, İsrail halkından sağ kalanların güzelliği ve 	görkemi olacak; ülkenin meyvesi de onların kıvancı ve övüncü 	olacak. Siyon'da, yani Yeruşalim'de sağ kalanlara, "Yeruşalim'de 	yaşıyor" diye kaydedilenlere, "Kutsal" denilecek. 	Rab Siyon kızlarını pisliklerinden arındıracak. Yeruşalim'de 	dökülen kanı adil ve ateşten bir ruhla temizleyecek. Sonra 	RAB Siyon Dağı'nın her yanını, orada toplananların üzerini 	gündüz bulutla, gece dumanla ve parlak alevle örtecek. 	Yüceliği onların üzerinde bir örtü olacak. Bu, bir çardak, 	gündüzün sıcağına karşı gölge, yağmura, fırtınaya karşı 	sığınak ve korunak olacak.”





Yeruşalim’de ilginç bir değişiklik daha dikkati çekiyor: Billur gibi akan bir nehir.

	Zekeriya 14:8: “O gün 	Yeruşalim'in içinden diri sular akacak. Yaz kış suların yarısı 	Lut Gölü'ne, öbür yarısı Akdeniz'e akacak.”





Hezekiel bu nehri daha da ayrıntılı olarak anlatır (bkz. Hez 47:1-12). Önemli bir şeyi daha anlatır: Mesih’in kuracağı tapınak.

	Görkemli bir tapınak 	kurulacaktır





Yeruşalim’de en ilgi çeken ve tüm gelenlerin odak noktası olan, şehrin tam ortasında kurulan yeni bir tapınak olacak. Tanrı daha Musa’ya ilk tapınağın (Buluşma Çadırı’nın) talimatlarını verirken, onun göktekinin bir kopyası olduğunu vurguladı (bkz. İbr 8:5). Neden? Çünkü gerçekten gökte onun prototipi var (Va 7:15; 11:19; 14:15,17; 15:5,6,8). Daha sonra Süleyman çok daha görkemli bir tapınak inşa etti, ancak İsrail’in günahı yüzünden o tapınak yok edildi. Daha sonra Zerubbabil bir tapınak daha inşa etti ve Hirodes onu genişletti, ancak Mesih’in bildirdiği gibi o tapınak da Roma generali Titus’un döneminde yok edildi. Sıkıntı döneminde inşa edilecek bir tapınaktan daha söz edilir ama o da Mesih Karşıtı tarafından kirletilecektir. Gördüğümüz gibi, Kudüs’teki Tapınak Yahudilerin günahı yüzünden hep telef oldu. Ancak Mesih krallığını başlattığında kendisi çok daha yüce ve mükemmel bir tapınak yapacak. Hezekiel şöyle anlatır:

	Hezekiel 37:26-28: “Onlarla 	esenlik antlaşması yapacağım. Bu onlarla sonsuza dek geçerli 	bir antlaşma olacak. Onları yeniden oraya yerleştirip sayıca 	çoğaltacağım. Tapınağımı sonsuza dek onların 	ortasına kuracağım. Konutum aralarında olacak; 	onların Tanrısı olacağım, onlar da benim halkım olacak. 	Tapınağım sonsuza dek onların arasında oldukça uluslar 	İsrail'i kutsal kılanın ben RAB olduğumu anlayacaklar" 	(bkz. Yşa 2:3; 60:7).





İsa Mesih ilk gelişinde peygamberlerin sözü uyarınca özellikle Tapınağa gitti (Mal 3:1-2). Ancak karşılaştığı manzara O’nu çok üzdü, hiddetlenmesine bile neden oldu (Yu 2:13-16). Neden bu kadar büyük bir tepki verdi? Çünkü Tapınak Tanrı’yla halkının buluştuğu bir yerdi, aralarındaki ilişkinin somut göstergesiydi. Bir bakıma Tapınağın durumu, halkın ruhsal barometresiydi. Tapınak bu duruma düştüyse, İsrail’in ruhsal durumu da vahimdi. O yüzden Mesih özellikle Tapınağın yıkılacağını duyurdu (Mat 24:2).

Ancak Rab gelecek, halkı arasında yeniden yaşayacak ve Tapınak bunun en güçlü ve görünür ispatı olacak. Mesih’in ikinci gelişi ardından Yeruşalim’de büyük çaplı coğrafi değişiklikler olacağını gördük. Bu sırada Mesih Karşıtı’nın kirletmiş olduğu Tapınak muhtemelen yok edilecek. Onun yerine, peygamberlerin bildirileri doğrultusunda, Mesih çok daha görkemli son bir tapınak inşa edecek (bkz. Hag 2:7-9). Hezekiel bu tapınağın tüm ayrıntılarını en ince ölçülerine kadar tek tek anlatmıştır (bkz. Hez 40-48). Hepsine şimdi bakamasak da, en çarpıcı özelliklerini şöyle özetleyebiliriz:

	Olağanüstü boyutları: 	Peygamber Hezekiel, görümlerinde yeni Yeruşalim’e gelir ve 	orada çok büyük bir yapıyla karşılaşır. Mesih’in bin 	yıllık krallığında Yeruşalim’de kurulacak olan yeni 	tapınaktır bu. Tapınağın bulunduğu alan genel olarak kare 	şeklindedir. Alanın ortasında çok katlı ve yukarı doğru 	genişleyen muazzam bir tapınak binası vardır. Kapısı doğuya 	açılır. Binanın yanında ve etrafında kâhinlerin hizmeti için 	çok sayıda oda vardır. Tapınağın dört bir yanında içeri 	açılan kapılar ve etrafında inşa edilen büyük bir takım 	yapılar tarif edilir. Tapınağın etrafında çok geniş bir alan 	kahinlere ayrılmıştır. Tapınak sahasının kuzeyinde de 	Levililerin yaşamaları için çok geniş bir bölge daha vardır. 	Güneyinde ise yeni Yeruşalim kurulacaktır. Tüm bu alanın 	güneyine ve kuzeyine doğru uzanan topraklar ise İsrail’in 	oymaklarına ayrı ayrı verilecektir.





Burada tarif edilen muhteşem binanlar ve son derece geniş alanlar, bazılarına göre mecazi olarak yorumlanmalıdır. Ancak anlatılanların ayrıntıları buna müsaade etmiyor. Baştan sona kadar Hezekiel tüm bunların ölçütlerini tek tek yazıyor. Özellikle 45. bölümde, adı geçen alanların uzunluğunu ve genişliğini vermiştir. Bunu arşın denen ölçü değeriyle yapar. Bir arşın yaklaşık 53 santime eşittir. Hezekiel’in bildirdiği ölçülerden yola çıkarak şöyle bir kroki oluşturmak mümkündür:



13.3 km





Levililerin Bölgesi

	5.3 km





Tapınak





Kahinlerin bölgesi

	Kahinlerin bölgesi

	13.3 km

	5.3 km





Şehre ait bölge

	Şehre ait bölge

	Yeni Yeruşalim

	2.7 km





Tapınağa baktığımızda bazı özellikleri dikkatimizi çeker. Hezekiel’in tarif ettiği tapınak, öncekilerden daha geniş olmazsa da, çok daha yüksek olacaktır. Ayrıca içinden akan bir pınar da söz konusudur (Yoe 3:18). Etrafındaki alan da çok daha geniş olacak ve bu defa yerli yabancı, kadın erkek herkes tapınak alanına girebilecektir. Ayrıca yeni tapınakta En Kutsal Yeri örten kalın bir perdeden bahsedilmiyor. Çünkü Mesih çarmıhtaki ölümüyle o perdeyi yukarıdan aşağıya yırttı ve Tanrı’nın huzuruna giren yolu bu şekilde açtı (bkz. İbr 10:19-20). Böylece, özellikle Zekeriya’nın bahsettiği Çardak Bayramı’nda, tüm uluslar tapınağın etrafında toplanıp diri Mesih’i yüceltebileceklerdir (Zek 14:16).



Şekil 16 - Son tapınağın bir maketi (Hez 40-48)

	Tanrı’nın görkemiyle 	dolacaktır: Hezekiel Yahuda halkının sürgün edildiği 	dönemde yaşıyordu. Korkunç putperestlikleri yüzünden Rab 	onları cezalandırmıştı. Hezekiel Rab’bin görkeminin 	Tapınaktan ayrıldığına da şahit oldu (Hez 10). Rab konutunu 	terk ederek halkından lütfunu uzaklaştırdı. Ancak Mesih’in 	Egemenliği’nde yeni tapınak kurulduğunda Tanrı’nın 	görkeminin yeniden konutunun üzerinde olduğunu okuyoruz:





	 		Hezekiel 43:2-9: “İsrail 		Tanrısı'nın görkeminin doğudan geldiğini gördüm. Sesi gürül 		gürül akan suların sesi gibiydi. Görkeminden yeryüzü 		aydınlıkla doldu. Gördüğüm görüm, Tanrı kenti yok etmeye 		geldiğinde ve Kevar Irmağı kıyısında gördüğüm görümlere 		benziyordu. Yüzüstü yere düştüm. RAB'bin görkemi doğuya 		bakan kapıdan tapınağa girdi. Ruh beni ayağa kaldırıp iç 		avluya götürdü. RAB'bin görkemi tapınağı doldurdu. 		Adam orada yanımda dururken, tapınaktan birinin bana seslendiğini 		duydum. Bana şöyle dedi: "İnsanoğlu, tahtımın 		yeri, ayaklarımın basacağı, İsrail halkıyla sonsuza dek 		yaşayacağım yer burasıdır. Bundan böyle İsrail 		halkı da kralları da fahişelikleriyle ve krallarının 		cesetleriyle bir daha kutsal adımı kirletmeyecek. Onlar kapı 		eşiklerini kapı eşiğimin, sövelerini sövelerimin bitişiğine 		yerleştirdiler. Benimle aralarında yalnızca bir duvar vardı. 		İğrenç uygulamalarıyla kutsal adımı kirlettiler. Bu yüzden 		öfkemle onları yok ettim. Şimdi fahişeliklerini, krallarının 		cesetlerini benden uzaklaştırsınlar; ben de sonsuza 		dek aralarında yaşayayım.”





Böylece, Rab’bin artık kalıcı bir şekilde halkın arasına inip beraber yaşadığını görüyoruz. Tanrı’nın baştan beri amacı buydu. Aden bahçesinde Tanrı’nın gün serinliğinde Adem ve Havva’yla birlikte gezinip vakit geçirdiğini okuyoruz (Yar 3:8). Ancak insanın günahından ötürü Rab insanlarla yaşayamaz oldu. Mesih’in Krallığı’nda Tanrı İsa Mesih vasıtasıyla yine insanlarla birlikte olacaktır.

	Kâhinler yeniden hizmet 	edecekler: Hezekiel’in tarif ettiği tapınakla ilgili 	öğrendiğimiz belki en şaşırtıcı şey, kâhinlerin yeniden 	sunak üzerinde sunular kesecekleridir (bkz. Hez 43:18-27). 	Peygamber Zekeriya da orada sunulacak kurbanlardan söz eder (Zek 	14:20-21). Bu bizi şaşırtır, çünkü Mesih’in son kefaretiyle 	birlikte kurban düzeninin sona erdiğini biliyoruz (İbr 10:10). O 	zaman neden kurbanlar kesilsin yeniden?





Aslında kurbanların baştan beri insanların günahlarını tam anlamıyla bağışlatmadığını biliyoruz (bkz. Rom 3:25-26). Sunulan kurbanlar ancak sembolik olarak insanların günahlarını örter ve esas Mesih’in gelişini müjdelerdi (bkz. İbr 10:1-2). İnsanların yasayı yerine getirerek ve kurbanlar keserek asla günahlarından kurtulamazlar. Ancak şunu unutmamalıyız ki yasayı ve kurban düzenini veren Tanrı’ydı. Elçi Pavlus’un da vurguladığı gibi Kutsal Yasa’da hiçbir sorun yoktu (Rom 7:7). Sorun verilen yasa değil sorun bizim içimizdeki günahtır. Davut’un pek çok yerde belirttiği gibi Rab’bin yasası mükemmel ve eşsizdir (Mez 119). Ancak Yahudiler bu yasayı hiçbir zaman tam olarak yerine getiremediler. Doğrusu hiçbir ulus yerine getiremezdi çünkü Yasa günahlarımızı ortaya çıkarmak ve bizi Mesih’e yöneltmek için verildi (Rom 3:20).





Mesih’in Krallığı’nda ise bu yasa yeniden yürürlüğe girecektir. Yasa verildi ancak insanın zayıflığından dolayı günah üzerinde etkisi olmadı. Mesih ikinci kez geldiğinde tüm uluslar üzerinde Yasa’yı mükemmel bir şekilde uygulayacaktır. Tanrı’nın tasarladığı her şey mükemmeldir. Yasa da mükemmeldi, ancak bugüne kadar hiçbir topluluk onu layığıyla yerine getiremedi. Fakat Mesih’in Krallığı’nda Yasa nihayet Tanrı’nın ilk başta arzuladığı şekilde uygulanacaktır ve tüm uluslar onu bereketini yaşayacaktır. Evet, Mesih’in arzu ettiği gibi Baba’sının evi sonunda bütün uluslar için bir dua evi olacaktır (Mar 11:17; Yşa 56:7).

Tapınağı kuracak olan Mesih’in bu yeni tapınakta çok özel bir görevi olacaktır. Peygamber Zekeriya şöyle anlatır:

	 		Zekeriya 6:12-13: “Ona 		Her Şeye Egemen RAB şöyle diyor de: 'İşte Dal adındaki adam! 		Bulunduğu yerde filizlenecek ve RAB'bin Tapınağı'nı kuracak. 		Evet, RAB'bin Tapınağı'nı kuracak olan odur. 		Görkemle kuşanacak, tahtında oturup egemenlik sürecek. Tahtında 		oturan kâhin olacak. İkisi arasında tam bir uyum 		olacak.'”





Anlaşılan şu ki Mesih ikinci gelişinde dünyanın kralı olmanın yanı sıra, yeni kurulacak olan tapınağın başkahini olacaktır. Rab’bin sözü Mesih’in başkahinliğini birçok yerde vurgular (Mez 110; İbr 7-9). Böylece Eski Antlaşma’da İsrail’in bir türlü hakkını veremediği Yasa, Mesih’in Krallığı’nda nihayet yerini bulacaktır.

	Mesih imanlısı olmayan 	herkes Beyaz Taht’ın önünde yargılanacaktır





Bin yıllık krallığın sonuna doğru, daha önce sözünü ettiğimiz son isyan gerçekleşecek (Va 20:7-10). Mesih bunu bastırdıktan sonra artık bildiğimiz dünya düzeni ortadan kalkacak ve son yargı, yani kıyamet günü olacaktır. Mesih’in Krallığı’nın bu son bölümünü Elçi Pavlus şöyle özetler:

	1. Korintliler 15:24-28: 	“Bundan sonra Mesih her yönetimi, her hükümranlığı, her 	gücü ortadan kaldırıp egemenliği Baba Tanrı'ya 	teslim ettiği zaman son gelmiş olacak. Çünkü Tanrı 	bütün düşmanlarını ayakları altına serinceye dek O'nun 	egemenlik sürmesi gerekir. Ortadan kaldırılacak son düşman 	ölümdür. Çünkü, "Tanrı her şeyi Mesih'in ayakları 	altına sererek O'na bağımlı kıldı." "Her şey O'na 	bağımlı kılındı" sözünün, her şeyi Mesih'e bağımlı 	kılan Tanrı'yı içermediği açıktır. Her şey Oğul'a bağımlı 	kılınınca, Oğul da her şeyi kendisine bağımlı kılan 	Tanrı'ya bağımlı olacaktır. Öyle ki, Tanrı her şeyde her şey 	olsun.”





En sonunda ezeli düşmanı olan Şeytan’ı ateş gölüne attıktan sonra İsa Mesih, krallığı Babası’na geri teslim edecek, çünkü Mesih kendisiyle ilgili yazılan her şeyi tam anlamıyla yerine getirmiş olacak. Son olarak ölümün de ortadan kaldırılması gerek. Elçi Yuhanna bu son olayı şöyle tarif eder:

	Vahiy 20:11-15: “Sonra 	büyük, beyaz bir taht ve tahtta oturanı gördüm. Yerle gök 	önünden kaçtılar, yok olup gittiler. Tahtın önünde duran 	küçük büyük, ölüleri gördüm. Sonra kitaplar açıldı. 	Yaşam kitabı denen başka bir kitap daha açıldı. Ölüler 	kitaplarda yazılanlara bakılarak yaptıklarına göre yargılandı. 	Deniz kendisinde olan ölüleri, ölüm ve ölüler diyarı da 	kendilerinde olan ölüleri teslim ettiler. Her biri yaptıklarına 	göre yargılandı. Ölüm ve ölüler diyarı ateş gölüne 	atıldı. İşte bu ateş gölü ikinci ölümdür. Adı yaşam 	kitabına yazılmamış olanlar ateş gölüne atıldı.”





Şekil 17 - Beyaz Taht – (Vahiy 20)

Bu sırada Mesih, henüz yargılanmamış tüm imansızları karşısına almak için beyaz bir tahta oturur. Ancak bu arada bildiğimiz yer ile gök Rab’bin önünden kaçıp yok olur. Böylece kıyamet günü denen zaman gelmiş olacaktır. Elçi Petrus dünyanın yok oluşunu şöyle anlatır:

	2. Petrus 3:10-12: “Ama 	Rab'bin günü hırsız gibi gelecek. O gün gökler büyük bir 	gürültüyle ortadan kalkacak, maddesel öğeler yanarak yok 	olacak, yer ve yeryüzünde yapılmış olan her şey yanıp 	tükenecek. Her şey böylece yok olacağına göre, sizin nasıl 	kişiler olmanız gerekir? Tanrı'nın gününü bekleyip o günün 	gelişini çabuklaştırarak kutsallık içinde yaşamalı, Tanrı 	yolunu izlemelisiniz. O gün gökler yanarak yok olacak, maddesel 	öğeler şiddetli ateşte eriyip gidecek. Ama biz Tanrı'nın vaadi 	uyarınca doğruluğun barınacağı yeni gökleri, yeni yeryüzünü 	bekliyoruz.”





Gerçekten ürpertici bir manzara! Bildiğimiz dünya ve tüm evren bu şekilde bir anda tarihe karışacak. Bir tek beyaz taht görünecek ve tüm insanlar tek tek Mesih’in karşısına çıkacak. İman eden bizler bu yargıya tabii tutulmayacağız, çünkü bizler daha önce Mesih’in yargı kürsüsü önüne çıkmışız olacağız. Ayrıca iman eden kimseler için Tanrı’nın vaadi uyarınca hiçbir mahkûmiyet yoktur (bkz. Rom 8:1). Beyaz tahtın önünde yargılanan herkes Mesih’e iman etmemiş kimseler olacak. Ayetin belirttiği gibi, küçüğünden yaşlısına yeryüzünde yaşayan tüm insanlar yargılanacaktır. Bu kişiler öldüklerinde ölüler diyarı denen yere gitmişler, orada yargılanmak üzere beyaz tahtın zamanını beklemişlerdir.

Yalnız şunu bilmeliyiz ki ölüler diyarında bile cehennemin işkencesi başlar. Bunu özellikle Mesih’in Lazar ve zengin adam ile ilgili anlattığı benzetmeden anlarız (Luk 16:19-31). Bazıları bunun sadece bir öykü olduğunu vurgulayıp es geçmeye çalışabilir. Ancak Mesih benzetmenin başında belirli bir zengin adamdan bahsetmektedir, yani burada resmettiği zengin adam ve başına gelenler gerçek bir olaydır. Demek ki ölen her imansızı bekleyen manzara tam budur maalesef: ateş, azap, susuzluk, çaresizlik ve en kötüsü ümitsizlik.

Zamanı gelince, ölüler diyarı tüm günahkârları Mesih’in önüne püskürtecek. Sonra kitaplar açılacak, özellikle Yaşam Kitabı denen önemli kitap. Anlaşılan şu ki bu kitaba tüm iman edenler yazılıdır. Ancak yazılmayan herkes yargılandıktan sonra ateş gölüne atılır. Bu ikinci ölümdür. İmanlılar dahi birinci ölümü yaşar, ancak ikinci ölüme tabi olan ve ateş gölüne atılan için artık kurtuluş yoktur.

İlginçtir ki insanlar yaptıklarına göre yargılanacaklar. Neden? Çünkü kendi yaptıklarına güvenmişlerdi! Birçoğu kendilerine göre pek iyi bir insan olduğunu düşünecek, ta ki kitaplar açılana kadar. Böylece o anda herkes günahıyla baş başa kalacak ve Mesih’in verdiği hükmü kabul edecek. Hatta Elçi Pavlus, herkesin o anda Mesih’in önünde diz çökeceğini belirtir (Flp 2:9-11). Ancak bu onları kurtarmayacak, çünkü cezaları kesinleşmiştir. Artık çok geç olacaktır.

Ateş gölü, yani cehennem, sözle anlatılamaz korkunç bir işkence yeridir. Öncelikle orası Şeytan ve cinleri için yapılmıştır (Mat 25:41). Peygamber Yeşaya İblis’in oradaki son halini şöyle tarif eder: “altında kurtlar kaynaşacak, üstünü kurtçuklar kaplayacak” (Yşa 14:11). Kendisine uyan ve günahının bedeli ödenmeyen (yani Mesih’e ve çarmıhta bu bedeli ödediğine güvenmeyerek bu kefaretten yoksun kalan) tüm insanlar Şeytan’a eşlik etmek üzere oraya gidecekler. Mesih oranın işkencesini şöyle anlatır:

	Markos 9:48-49: “'Oradakileri 	kemiren kurt ölmez, Yakan ateş sönmez.' Çünkü herkes ateşle 	tuzlanacaktır.”





Ancak cehennemin en kötü yanı orada çekilen fiziksel ıstırap değil. Elçi Pavlus imansızların çarptırılacağı son cezayı tarif ederken dikkatimizi önemli bir noktaya çeker: “Böyleleri Rab'bin varlığından ve yüce gücünden uzak kalarak sonsuza dek mahvolma cezasına çarptırılacaklar” (2Se 1:9). Anlaşılana göre cehennem bu açıdan Tanrı’nın olmadığı yer olarak tarif edilebilir. Yani ateş gölünün en korkunç yanı şu ki oraya düşenler Tanrı’nın varlığından tümden kopacak, ebediyen ırak düşecektir. İşte cehennemin bu ruhsal ıstırabı dayanılamaz olacaktır.

Birçok yazar cehennemin ebedi bir durum olmadığını savunmaya çalışır. Keşke bunu savunabilsek! Ancak Rab’bin sözüne bakılırsa, cehenneme gidenin bir daha çıkamayacağını biliyoruz (bkz. Mat 25:46). Yani cennet ne kadar sonsuz ise cehennem de o kadar sonsuz olacaktır. O yüzden, daha vakit varken insanları bu korkunç azapla ilgili uyarıp günahın mahkûmiyetinden, Tanrı ile insan arasındaki aşılamaz günah duvarından, sadece kendi başlarına yaptıkları iyiliğe dayalı veya dini birtakım eylemlerle kurtulmalarının mümkün olmadığına dair ikna etmek için var gücümüzle çalışmalıyız.



Şekil 18 - Ateş gölü; cehennem





F.	Yeni Gök, Yeni Yeryüzü

İnsan cennet dendiğinde aklına çok farklı şeyler gelir. Örneğin, bir imanlı bugün ölürse cennete gider diye inanırız. Bu doğru, evet, ölen imanlı Rab’bin huzuruna teselli edilmek üzere geçer (bkz. Luk 16:22). Mesih çarmıhtayken yanında ölmekte olan hayduda şöyle dedi: “Sen bugün benimle birlikte cennette olacaksın” (Luk 23:43). Bundan anlıyoruz ki iman eden herkes ölür ölmez Rab’le birlikte cennette olur. Ancak Pavlus’un dediğine göre imanlı bu aşamada henüz “çıplaktır”, çünkü yenilenmiş bedeninden henüz yoksundur (bkz. 2Ko 5:1-5). Mesih Kilise’sini almaya gelince ölmüş imanlı ruhlar diriltilmiş ve yenilenmiş bedenlerine kavuşacaklar (bkz. 1Ko 15:35-57; 1Se 4:13-17). Ondan sonra Mesih’le birlikte yeryüzüne döneceğiz ve Rab’le birlikte yeryüzünde bin yıl egemenlik süreceğiz (bkz. Va 19:14; 20:4). Kutsal Kitap’a göre imanlılar ancak Mesih’in bin yıllık egemenliğinden sonra esas cennete, yani yeni yere ve yeni gökyüzüne erişecekler. Bu anlamda cennet esasında Mesih’in Krallığı’ndan sonra başlayan yeni düzendir. Tanrı’nın bununla ilgili şöyle vaat ettiğini okuyoruz:

	2. Petrus 3:13: “Ama biz 	Tanrı'nın vaadi uyarınca doğruluğun barınacağı yeni gökleri, 	yeni yeryüzünü bekliyoruz.”





Şekil 19 - Yeni gök ve yeni yeryüzü (Vahiy 21-22)

Peygamber Yeşaya da bu yeni gök ve yeryüzünden söz etti (Yşa 65:17). Ancak orada hem Mesih’in Egemenliği’nden hem de son düzenden bir arada söz etmiştir. Başka bir ayette Yeşaya özellikle ölümün yok edilişinin ardından Tanrı’nın yeni Yeruşalim’de vereceği müthiş bir şölen tarif eder:

	Yeşaya 25:6-9: “Her Şeye 	Egemen RAB bu dağda bütün uluslara yağlı yemeklerin ve 	dinlendirilmiş seçkin şarapların sunulduğu zengin bir şölen 	verecek. Bütün halkların üzerindeki örtüyü, bütün ulusların 	üzerine örülmüş olan örtüyü bu dağda kaldıracak. Ölümü 	sonsuza dek yutacak. Egemen RAB bütün yüzlerden 	gözyaşlarını silecek. Halkının utancını bütün yeryüzünden 	kaldıracak. Çünkü RAB böyle diyor. O gün diyecekler ki, "İşte 	Tanrımız budur; O'na umut bağlamıştık, bizi kurtardı, RAB 	O'dur, O'na umut bağlamıştık, O'nun kurtarışıyla sevinip 	coşalım.”





Burada bahsedilen yeni Yeruşalim Mesih’in Egemenliği’ndeki başkentten farklıdır. O Yeruşalim bir önceki dünyayla yok olup gitti. Burada hasretle anlatılan Yeruşalim ise İbrahim ve diğer peygamberlerin hep özlemle bekledikleri kutsal ve sonsuz kenttir (bkz. İbr 11:10,16). İbraniler mektubunda şöyle harika bir pencere açılır bizlere:

	İbraniler 12:22-24: “Oysa 	sizler Siyon Dağı'na, yaşayan Tanrı'nın kenti olan göksel 	Yeruşalim'e, bir bayram şenliği içindeki onbinlerce meleğe, 	adları göklerde yazılmış ilk doğanların topluluğuna 	yaklaştınız. Herkesin yargıcı olan Tanrı'ya, yetkinliğe 	erdirilmiş doğru kişilerin ruhlarına, yeni antlaşmanın aracısı 	olan İsa'ya ve Habil'in kanından daha üstün bir anlam taşıyan 	serpmelik kana yaklaştınız.”





Aslında bu kent Tanrı’nın konutudur. Elçi Pavlus bu Yeruşalim’in gökte olduğunu belirtir (Gal 4:26). Mesih havarilerden ayrılırken özellikle Babası’nın evi olan bu kentte bize yer hazırlamaya gittiğini belirtti (Yu 14:1-3). Asırlarca beklenen esas cennet budur!

Özellikle, Elçi Yuhanna Vahiy kitabının sonunda Mesih’in Krallığı’nın ardından gelecek olan yeni göğün ve yeni yeryüzünün nefes kesen ayrıntılarını anlatır:

	Vahiy 21:1-4: “Bundan 	sonra yeni bir gökle yeni bir yeryüzü gördüm. Çünkü önceki 	gökle yeryüzü ortadan kalkmıştı. Deniz de yoktu artık. Kutsal 	kentin, yeni Yeruşalim'in gökten, Tanrı'nın yanından indiğini 	gördüm. Güveyi için hazırlanmış süslü bir gelin gibiydi. 	Tahttan yükselen gür bir sesin şöyle dediğini işittim: "İşte, 	Tanrı'nın konutu insanların arasındadır. Tanrı onların 	arasında yaşayacak. Onlar O'nun halkı olacaklar, Tanrı'nın 	kendisi de onların arasında bulunacak. Onların gözlerinden bütün 	yaşları silecek. Artık ölüm olmayacak. Artık ne yas, ne 	ağlayış, ne de ıstırap olacak. Çünkü önceki düzen ortadan 	kalktı."





Şekil 20 - Gökten inen yeni Yeruşalim

Tanrı’nın yarattığı yeni yeryüzünün bazı özellikleri hemen göze çarpar. Bir kere hiç deniz yoktur. Bunun sebebi, buranın çok sayıda imanlıyla dolup taşıyor olması olabilir. Ayrıca Yuhanna özellikle gökten inen görkemli bir kenti tarif eder. Düğün için hazırlanmış, mükemmel bir şekilde süslenmiş bir geline benzetir onu. İşte Mesih’in gelinine hazırladığı kenti böyle olacaktır! En önemlisi, Tanrı’nın konutu insanların arasında olacaktır. Rab’bin kendisi bir önceki yaşamdan kalma tüm üzüntüleri, acıları ve gözyaşlarını silecektir. Artık ölüm ortadan kalkacaktır. Ölümün ortadan kalkması demek, günahın da tamamen yok olması demektir, çünkü ölüm günahtan ötürü, günah sonsuzlarca var olmasın diye gelmiştir. Bu kente kavuşan herkes ebediyen yaşayacaktır. Tanrı bir anlamda bizleri ilk Aden bahçesi dönemine, tüm amaçlarını gerçekleştirmiş haliyle taşımış olacaktır. Tüm olağanüstü güzellikler bir yana, Tanrı’yla birlikte aynı yerde yaşamak gerçekten mükemmel olacaktır!

Devamındaki ayetlerde Yuhanna, gökten inen yeni Yeruşalim’i en ince ayrıntısına kadar tarif etmeye devam eder:

	Vahiy 21:9-27: “Son yedi 	belayla dolu yedi tası taşıyan yedi melekten biri gelip benimle 	konuştu. "Gel!" dedi, "Kuzu'ya eş olacak gelini 	sana göstereyim." Sonra melek beni Ruh'un yönetiminde büyük, 	yüksek bir dağa götürdü. Oradan bana gökten, Tanrı'nın 	yanından inen ve O'nun görkemiyle ışıldayan kutsal kenti, 	Yeruşalim'i gösterdi. Kentin ışıltısı çok değerli bir 	taşın, billur gibi parıldayan yeşim taşının ışıltısına 	benziyordu. Büyük ve yüksek surları ve on iki kapısı vardı. 	Kapıları on iki melek bekliyordu. Kapıların üzerine 	İsrailoğulları'nın on iki oymağının adları yazılmıştı. 	Doğuda üç kapı, kuzeyde üç kapı, güneyde üç kapı, batıda 	üç kapı vardı. Kenti çevreleyen surların on iki temel taşı 	bulunuyordu. Bunların üzerinde Kuzu'nun on iki elçisinin adları 	yazılıydı. Benimle konuşan meleğin elinde kenti ve kent 	kapılarıyla surları ölçmek için altın bir ölçü kamışı 	vardı. Kent kare biçimindeydi, uzunluğu enine eşitti. Melek 	kenti kamışla ölçtü, her bir yanı 12.000 ok atımı geldi. 	Uzunluğu, eni ve yüksekliği birbirine eşitti. Melek surları da 	ölçtü. Kullandığı insan ölçüsüne göre 144 arşındı. 	Surlar yeşimden yapılmıştı. Kent ise, cam duruluğunda saf 	altındandı. Kent surlarının temelleri her tür değerli taşla 	bezenmişti. Birinci temel taşı yeşim, ikincisi laciverttaşı, 	üçüncüsü akik, dördüncüsü zümrüt, beşincisi damarlı 	akik, altıncısı kırmızı akik, yedincisi sarı yakut, 	sekizincisi beril, dokuzuncusu topaz, onuncusu sarıca zümrüt, 	onbirincisi gökyakut, onikincisi ametistti. On iki kapı on iki 	inciydi; kapıların her biri birer inciden yapılmıştı. Kentin 	anayolu cam saydamlığında saf altındandı. Kentte tapınak 	görmedim. Çünkü Her Şeye Gücü Yeten Rab Tanrı ve Kuzu, 	kentin tapınağıdır. Aydınlanmak için kentin güneş ya da aya 	gereksinimi yoktur. Çünkü Tanrı'nın görkemi onu aydınlatıyor. 	Kuzu da onun çırasıdır. Uluslar kentin ışığında 	yürüyecekler. Dünya kralları servetlerini oraya getirecekler. 	Kentin kapıları gündüz hiç kapanmayacak, orada gece olmayacak. 	Ulusların görkemi ve zenginliği oraya taşınacak. Oraya murdar 	hiçbir şey, iğrenç ve aldatıcı işler yapan hiç kimse asla 	girmeyecek; yalnız adları Kuzu'nun yaşam kitabında yazılı 	olanlar girecek.”





Mesih’in gelini için hazırladığı kent tek kelimeyle şahane olacaktır. Kapılarından tutun, temel taşlarına kadar akıl almaz bir servetle donatılmıştır (Yşa 54-11-12). Önemli bir özelliği şu ki burada artık İsrail ve Kilise ayrımı olmayacaktır. Dikkat edersek, kentin on iki kapısı İsrail oymaklarının, on iki temel taşı da Kilise elçilerinin isimlerini taşıyor. Böylece, Tanrı’nın halkı artık ebediyen tam anlamıyla birleşmiş olacaktır. Kentin ölçüsü de dikkatimizi çeker. 12,000 ok atımı, yaklaşık her yanı 2,200 kilometre uzunluğunda demektir. Yüksekliği de bu kadardır! Küp biçimdeki kentin tamamı aşağı yukarı Türkiye’nin yüzölçümü kadar olacaktır. Kentin içi cam saydamlığında saf altından yapılı olacaktır. Mesih’in Krallığı’nda olduğu gibi bu yeni kentte tapınağa gerek yoktur, çünkü Tanrı’nın kendisi birebir bizlerle birlikte yaşayacaktır. Üstelik, O’nun görkemi tüm her yeri aydınlatacaktır, dolayısıyla gök cisimlerine ihtiyaç kalmayacaktır (Yşa 60:19-20).

İlgimizi çeken bir şey daha var. Uluslar servetlerini oraya getirecekler, diye yazıyor. Acaba kutsal kentin dışında başka uluslar yaşıyor olacak mı? Bu yeni yeryüzünde yeni medeniyetler oluşacak mı? Tam olarak bilemesek de, bizim ebediyen Mesih’in kentinde olacağımız kesindir! Ayrıca Rab’bin daha birçok yenilik yapacağını da tahmin edebiliriz. Bu daha bir başlangıç olacaktır. Ötesini bu yakadan görmek, hayal bile etmek bizi aşıyor. Ancak bizim için canını veren Mesih’in yanında ebediyen olacağımızı bilmek yeterlidir.

Bölümün devamında Elçi Yuhanna bu kentin birkaç özelliğine daha odaklanır:

	Vahiy 22:1-5: “Melek bana 	Tanrı'nın ve Kuzu'nun tahtından çıkan billur gibi berrak yaşam 	suyu ırmağını gösterdi. Kentin anayolunun ortasında akan 	ırmağın iki yanında on iki çeşit meyve üreten ve her ay 	meyvesini veren yaşam ağacı bulunuyordu. Ağacın yaprakları 	uluslara şifa vermek içindir. Artık hiçbir lanet kalmayacak. 	Tanrı'nın ve Kuzu'nun tahtı kentin içinde olacak, kulları O'na 	tapınacak. O'nun yüzünü görecek, alınlarında O'nun adını 	taşıyacaklar. Artık gece olmayacak. Çıra ışığına da güneş 	ışığına da gereksinmeleri olmayacak. Çünkü Rab Tanrı onlara 	ışık verecek ve sonsuzlara dek egemenlik sürecekler.”





Şekil 21 - Yeni Yeruşalim'in görünüşü

Son tarif edilen manzara gerçekten yüreğimizi hareketlendiriyor! Yuhanna Rab’bin tahtından çıkan mükemmel bir nehir tarif eder. Ayrıca tahtın kenarlarında yetişen ve yıl boyunca on iki farklı meyve veren bir yaşam ağacından söz eder. İlginçtir ki Aden bahçesinde de büyük bir nehir ve yaşam ağacı da vardı, ancak Adem ve Havva günah işledikten sonra o ağaca dokunmaları yasaklandı. İşte Kutsal Kitap’ın bu son bölümünde yeniden bu kutsal ağacın meyvesinden yiyebileceğimizi öğreniyoruz. Her şey tam anlamıyla yenilenecektir ve orijinal halinden daha da güzel bir konuma getirilecektir.

Bu ağacın yapraklarının uluslara şifa verdiği yazıyor. Aynı zamanda günahtan kaynaklanan hiçbir lanet kalmadığını da yazıyor. Ulusların neden şifaya ihtiyaç duyacakları merak konusudur. Bunun cevabını tam olarak bilemesek de, belki de bir önceki düzenden kalma derin yaralarımızın böylece tam anlamıyla iyileşeceğini tahmin edebiliriz. Sonuç olarak şunu biliyoruz ki yeni gök ve yeni yeryüzünde artık her şey yenilenecek ve Mesih’in yanında yaşayacağız. Günahtan doğan tüm kötülük, etkileriyle birlikte ebediyen silinecek. Ondan sonra Baba Tanrımız’la ebediyen hep beraber yaşayacağız. Böylece asırlarca süren hasret nihayet sona erecek, çünkü her şey tam anlamıyla mükemmel olacak.





Son Söz


Gördüğümüz gibi, Kutsal Kitap geleceği olağanüstü bir şekilde baştan sona kadar anlatır. Buna şaşırmıyoruz, çünkü Rabbimiz İsa Mesih, “Alfa ve Omega, Başlangıç ve Son BENİM!” dedi. Elçi Yuhanna Vahiy kitabının son satırlarını yazarken İsa Mesih’in yeniden vurguladığı şu sözleri aktarır:

	Vahiy 22:12-14: "İşte 	tez geliyorum! Vereceğim ödüller yanımdadır. Herkese yaptığının 	karşılığını vereceğim. Alfa ve Omega, birinci ve sonuncu, 	başlangıç ve son Ben'im. "Kaftanlarını yıkayan, 	böylelikle yaşam ağacından yemeye hak kazanarak kapılardan 	geçip kente girenlere ne mutlu!”





Bu son bölümde Mesih’in kendisi gelişinin yakın olduğunu tam üç kere hatırlatır. Aynı zamanda beraberinde ödüllerini getirdiğini söyler. Rab bizim için mükemmel bir gelecek hazırladı ve onu kaçırmamızı istemez. O yüzden son uyarısında “kaftanlarınızı yıkayın” diyerek pak ve kutsal bir yaşantı sergilememiz için bizi son kez isteklendirmeye çalışır. Ardından son sözler gelir:

	Vahiy 22:17-21: “Ruh ve 	Gelin, "Gel!" diyorlar. İşiten, "Gel!" desin. 	Susayan gelsin. Dileyen, yaşam suyundan karşılıksız alsın. Bu 	kitaptaki peygamberlik sözlerini duyan herkesi uyarıyorum! Her kim 	bu sözlere bir şey katarsa, Tanrı da bu kitapta yazılı belaları 	ona katacaktır. Her kim bu peygamberlik kitabının sözlerinden 	bir şey çıkarırsa, Tanrı da bu kitapta yazılı yaşam 	ağacından ve kutsal kentten ona düşen payı çıkaracaktır. 	Bunlara tanıklık eden, "Evet, tez geliyorum!" diyor. 	Amin! Gel, ya Rab İsa! Rab İsa'nın lütfu kutsallarla birlikte 	olsun! Amin.”





Mesih’in gelini olan Kilise hep “Gel!” diyerek Mesih’i dört gözle bekler. İçimizdeki Kutsal Ruh zaten bunu sürekli olarak haykırır. Ancak Mesih son bir uyarı daha ekler: Hiç kimse Mesih’in buraya kadar bildirdiği sözlere bir tek söz daha ekleyemez. Rab’bin vahyi burada bitmiştir! Mesih son sözü söylemiştir, çünkü son Söz kendisidir (Yu 1:1; İbr 1:1-2). Şimdi geriye bir tek Mesih’in görkemli dönüşü kaldı. O halde tüm imanlılar her daim “Evet, Gel Ya Rab İsa” diye yürekten haykırmalı.

Bu kitapta yazdıklarımız bazılarınızı korkutmuş bazılarınızı da heyecanlandırmış olabilir. Aslında amacımız insanları kaygıya itmek ya da panik havasını estirmek değildir elbette. Tersine, bu önemli konularda imanlıların gözlerini bir nebze de olsa açmak ve Kilise’yi harekete geçirmektir amacımız. Çünkü Tanrı’nın sözünde geçmişle ilgili bildirilen her şey tam anlamıyla gerçekten yaşanmışsa, gelecekle ilgili kısmı da tamı tamına gerçekleşecektir demektir. O halde Tanrı’nın kutsal sözlerini emanet alan bizler, bu gerçekleri iyice analize etmek ve bu doğrultuda halkımızı uyarmakla yükümlüyüz. Burada yazılanlar özellikle bizim yaşadığımız Orta Doğu’da gerçekleşecekse, işimiz daha da acildir. Bu bağlamda Elçi Pavlus’un son sözleri bizim için özel anlam kazanıyor: “Tanrı'nın ve dirilerle ölüleri yargılayacak olan Mesih İsa'nın önünde, O'nun gelişi ve egemenliği hakkı için sana buyuruyorum: Tanrı sözünü duyur” (2Ti 4:1).

Kilise’nin ilk çağındaki imanlılar birbirleriyle vedalaşırken bunu sıradan “hoşça kal” gibi sözlerle yapmazlardı. Onlar birbirleriyle hep “Maranata” sözünü söyleyerek vedalaşırlardı. Maranata sözü “Efendimiz gel!” demektir (1Ko 16:22). Bizler de her gün “Maranata!” diyerek gözlerimizi bulutlara kaldırarak mübarek umudumuzu yenilemiş oluruz. Sizlerle Rab’le bulutlarda buluşmak umuduyla burada aynı dilekle vedalaşıyoruz: “MARANATA!”





İmanlılar 	 Dirilir





	İmansızlar 	Yargılanır





	Armagedon

	Mesih’in 	Egemenliği 1000 yıl

	Ateş 	Gölü





	Yeni 	Gök ve Yeryüzü





	Beyaz 	Taht





	Ölüler 	Diyarı

	MESİH’İN 2. 	GELİŞİ

	Rab’bin 	Huzuru

	Tanrı’nın 	Gazabı





	7 Mühürlü Tomar

	Geleceğin 	Taslağı

	7 Tas

	2 Tanık

	İsrail’e 	 Zulüm





	666 	Rejimi





	144,000 MÜJDECİ 	YAHUDİ

	7 Borazan

	Mesih 	 Karşıtı

	Sıkıntı 	Dönemi 7 yıl





	 	1 	Hristiyanlık Tarihi, Yeni Yaşam Yayınları, 2004 (s. 67)



	 	2 	Tanrı’yı yüceltelim ilahi kitabı, No: 170.



	 	3 	John Ankerberg ve John Weldon, Encyclopedia of Cults and New 	Religions, Harvest House, 1999 (s. 176)



	 	4 	Chuck Missler, Cosmic Codes, Koinonia House, 1999 (s. 219)



	 	5 	Tim LaHaye, Jerry Jenkins, Are we living in the End Times, 	Tyndale, 2011 (s. 3)



	 	6 	Kutsal Kitap Atlası, Yeni Yaşam Yayınları, 2008 (s. 109)



	 	7 	Josh McDowell, Marangozdan da öte, Zirve Yayınevi, 2002 (s. 	74)



	 	8 	McDowell, Marangozdan da öte, (s. 78)



	 	9 	Missler, Cosmic Codes. (s. 47)



	 	10 	William MacDonald, Kutsal Kitap Yorumu – Eski Antlaşma 1, 	Yeni Yaşam Yayınları, 2004 (s. 55)



	 	11 	Kilise kelimesini büyük harfle yazdığımız zaman Pentikost’tan 	bu yana yaşamış tüm Mesih imanlılarından oluşan topluluğu 	yani evrensel Kilise’yi temsilen kullanıyoruz.



	 	12 	Kutsal Kitap Atlası, (s. 168-169)



	 	13 	Grekçe Sözlüğü (BAGD, s. 154)



	 	14 	William MacDonald, Kutsal Kitap Yorumu, Yeni Antlaşma 1, Yeni 	Yaşam Yayınları, 2000 (s. 153)



	 	15 	Simon bar Kokhba, Sun Myung Moon, David Koresh ve Hasan Mezarcı 	gibi.



	 	16 	Bahá'u'lláh (Baha’i), Joseph Smith (Mormonlar), Charles Russell 	(Yahova Şahitleri) vb.



	 	17 	Christian Science, Masonlar, Unitarianizm, Zen, vb.



	 	18 	Ankerberg ve Weldon, Encyclopedia of Cults and New Religions, 	(s. XV-XVI)



	 	19 	www.wfp.org (World Food Programme)



	 	20 	www.usgs.gov



	 	21 	www.avert.org



	 	22 	www.templemountfaithful.org



	 	23 	www.examiner.com



	 	24 	www.persecution.com



	 	25 	www.familysafemedia.com



	 	26 	Patrick Johnstone ve Jason Mandryk, Operation World, 21st 	Century Edition, (s. 1-16)



	 	27 	Örneğin, Mormonlar ve Yahova Şahitleri.



	 	28 	http://philologos.org/bpr/files/d003.htm



	 	29 	www.angelfire.com/my/tgoldman0/prophet.htm



	 	30 	Yosefus, Antiquities of the Jews, (kısım XI, bölüm 5, 	paragraf 7-8) Yosefus onarım tarihini ne kadar yanlış koysa da 	arada birkaç yıl geçtiğini belirtmesi ilgimizi çekiyor.



	 	31 	George Bristow, Sürgün ve Ötesi,Babylon Kitaplığı, 2004 	(s. 135)



	 	32 	Kutsal Kitap Atlası (s. 136)



	 	33 	Unutmayalım ki miladın 1. yılı ancak bir kere sayılır.



	 	34 	Yosefus The Wars Of The Jews (kısım III, bölüm 4, 	paragraf 2)



	 	35 	Bu bölümde yazdığımız yorumu Fred Zaspel’in yazısına 	borçluyuz - www.biblicalstudies.com/bstudy/eschatology/daniel.htm



	 	36 	Hristiyanlık Tarihi, Yeni Yaşam Yayınları, 2004 (s. 189)



	 	37 	George Bristow, Sürgün ve Ötesi, Babylon Kitaplığı, 	2004 (s. 80)



	 	38 	George Bristow, Sürgün ve Ötesi, (s. 154)



	 	39 	George Bristow, Sürgün ve Ötesi (s. 156)



	 	40 	Örneğin, Arianizm, Baha’i, Mormonizm vb.



	 	41 	Tetulyan (MÖ 200)



	 	42 	William MacDonald, Kutsal Kitap Yorumu (s. 600)



	 	43 	Carlos Madrigal, Kıyamet Günü, Yeni Yaşam Yayınları, 	2000 (s. 176)



	 	44 	Carlos Madrigal, Kıyamet Günü (s. 18)



	 	45 	Gordon Fee, Douglas Stuart, Kutsal Kitap’ı Bilinçli Şekilde 	Okumak, Haberci, 2008 (s. 304)



	 	46 	Carlos Madrigal (s. 130)



	 	47 	Kutsal Kitap Atlası (s. 18)



	 	48 	Daniel I. Block, The New International Commentary on The Old 	Testament, Hezekiel Kitabı: bölümler 25-48, Cilt 2, Eerdmans, 	1998 (s. 434)



	 	49 	Cambridge Ancient History, Cilt II, Böl. 2, (s. 425)



	 	50 	Tanrı’yı yüceltelim: Numara 501





