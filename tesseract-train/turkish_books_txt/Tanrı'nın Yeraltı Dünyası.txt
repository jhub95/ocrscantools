	 		 		İçindekiler



	ÖNSÖZ

	I. 	BÖLÜM

	II. 	BÖLÜM

	III. 	BÖLÜM

	IV. 	BÖLÜM

	V. 	BÖLÜM

	VI. 	BÖLÜM

	VII. 	BÖLÜM

	VIII. 	BÖLÜM

	IX. 	BÖLÜM





İthaf

Bu kitap Tanrı hizmeti için yaşamlarını feda eden ve

Komünistler’in ellerinde işkence görüp, imanları uğruna

cesaretle ölüme giden Hıristiyanlar’ın anısına ithaf edilmiştir.

Cezaevinden çıktıktan sonra ve Batı’ya gelişim sırasında bana göster­dikleri iyilik ve yardımlar için teşekkür borçlu olduğum kişilerin hep­sinin isimlerini burada sayamıyorum. Fakat Avrupa Hıristiyan Cemi­yeti’nin Direktörü Rev. Stuart Harris’e ve Mission to Europe’s Millions kuruluşundan Rev. John Moseley’e özellikle teşekkür etmek istiyorum. Bu kuruluşlar Komünizm ile yönetilen ülkelerde Müjde’nin duyurul­ması, İncil ve Hıristiyan yayınlarının gönderilmesi ve yeraltı kilisesinin rahiplerine ve inançları yüzünden zulüm gören imanlı ai­lelerine yardım edilmesi için müştereken çalışmaktadır. Tahliye edil­memin ardından, ailemle yaşadığımız Bükreş’teki minik çatı katına ilk geldiklerinde bir gece vaktiydi. Bizlere Batı’dan gönderilen ilk ha­berleri ilettiler. Ora­daki Hıristiyanlar’ın bizi unutmamış olduğunu, her gün dualarında bizi hatırladıklarını bildirdiler ve muhtaç olan aileler için ilk yardımı ge­tirdiler. Ben ve birçokları, onlara çok şey borçluyuz.

R.W.





ÖNSÖZ


Hıristiyan olmam nedeniyle on dört yıldan fazla bir süreyi farklı ceza­evlerinde geçiren Luteryen bir rahibim. Fakat bu kitabı yazma nede­nim başlı başına bu değil. Haksız nedenlerle hapsedilmiş olan bir in­sanın çektiği sıkıntıları dile getirmek ya da kaleme almak zorunda ol­duğu düşüncesini oldum olasıya sevmedim. “Güneşin Kenti” adlı bü­yük yapıtın yazarı Campanella, yirmi yedi yıl cezae­vinde tutulmuştu. Buna rağmen işkence görmüş olduğunu ve kırk saat süreyle demir çi­vili bir yatakta yatırıldığını kendi kaleminden değil, ortaçağ biyografi yazarla­rından öğreniyoruz.

Cezaevinde geçirdiğim yıllar bana çok uzun gelmedi. Çünkü hüc­rede yalnız başıma, inanç ve sevginin ötesinde, dünyada başka hiçbir şeye benzemeyen olağanüstü bir coşkunun –Tanrı’dan zevk almanın– var olduğunu keşfettim. Cezaevinden çıktığım zaman kendimi, bir da­ğın üzerinden çevresindeki ufka doğru uzanan esenliği ve güzellikleri sey­rettikten sonra, aşağıya düzlüğe inmiş bir insan gibi hissettim.

Öncelikle iki yıl önce neden Batı’ya geldiğimi açıklamalıyım. 1964 yılında binlerce siyasi ve dini mahkûmla birlikte serbest bırakıl­mamın nedeni, Romanya Halk Cumhuriyeti’nin Batı’ya karşı daha “dostane” bir yaklaşım benimsemiş olmasıdır. Romanya’da ülkenin en küçük ki­lise bölgesine tayin edilmiştim. Kilise cemaatim sadece otuz beş iman­lıdan oluşuyordu. Bana cemaatin bir kişi daha artması duru­munda ba­şımın derde gireceği bildirilmişti. Oysa benim söyleyeceğim çok şey ve bunları dinlemek isteyen pek çok da insan vardı. Gizlice köy ve kasa­baları ziyaret edip vaazlar verdim. Gizli Polis, bölgele­rinde bir yaban­cının olduğu haberini almadan önce bölgeyi hızlı bir şekilde terk etmek zorunda kalıyordum. Bu duruma da bir son veril­mesi gerekiyordu. Devlet, bana yardım eden rahipleri görevlerinden alıyordu. Görevimi sürdürmem, yeni tutuklamalara ve işkence altında alınacak itiraflara neden olabilirdi. Hizmet etmek istediğim kişiler için bir yük ve bir tehlike oluşturmaktaydım.

Dostlarım ülkeyi terk etmem için beni teşvik etti. Böylelikle yeraltı kiliseleri için Batı’da çalışmalar yapabilir, onlar için konuşabilirdim. Batılı kilise temsilcilerinin beyanatlarından, onların Komünist rejim­lerde inançları nedeniyle zulüm gören insanların gerçeğini bilmedik­leri ya da bilmek istemedikleri çok açıkça anlaşılıyordu. Avrupalı ve Ame­rikalı dini delegeler ülkemize dostluk ziyaretleri yapıyor, bizi sorgula­yan ve zulmedenlerle birlikte resmi davetlere katılıyorlardı. Onlara bu­nun nedenini sorduğumuzda, “Hıristiyan olarak, herkesle, hatta Ko­münistler’le bile dost olmamız gerektiğini biliyorsunuz” ya­nıtını alı­yorduk. O zaman neden zulüm görmüş ve acı çekmiş olan ki­şilere de dostane davranmıyorlardı? Neden cezaevinde ya da işkence altında yaşamını yitiren rahipler ve din adamları konusunda tek bir soru bile yöneltmiyorlardı? Ya da, neden bu kişilerin geride bıraktığı aileleri için maddi yardımda bulunmuyorlardı?

Anglikan Kilisesi Başpiskoposu Dr. Ramsey, 1965 yılında Ro­man­ya’yı ziyaret etti ve dini bir ayine katıldı. Dr. Ramsey kilisedeki cema­atin –buna benzer her törende yer alan– resmi görevliler, gizli polisler ve onların eşlerinden oluşan aynı izleyici topluluğu olduğunu bilmi­yordu. Aynı grup, ülkeye resmi ziyarette bulunan hahamların, müftü­lerin, piskoposların ve Vaftizciler’in konuşmalarında da hazır bulun­muştu. Resmi konuklar kendi ülkelerine döndükten sonra yaz­dıkları yazılarda Romanya’daki özgürlüğü onaylayan yorumlara yer veriyordu. İngiliz bir tanrıbilimci, Mesih’in, Komünist cezaevi siste­mini takdir edebileceğini beyan eden bir kitap yazmıştı.

Bu arada vaizlik yetkim iptal edildi. İsmim kara listeye alındı; artık sürekli olarak izleniyordum. Tehlikeyi önemsemeyen dostlarımın evinde hâlâ ara sıra vaaz etmeye devam ediyordum. Bu nedenle, Batı’ya gidişim konusunda gizli görüşmelerim başladıktan sonra, ta­nımadığım bir kişinin beni davet etmesine fazla şaşırmadım. Bu kişi bana evinin adresini verdi, ancak ismini söylemedi. Evine gittiğimde tek başına beni bekliyordu.

Bana, “Size bir yardımda bulunmak istiyorum” dedi. Karşımdaki­nin Gizli Polis görevlisi olduğunu hemen anladım. “Bir dostum bana sizin için gönderilmiş olan dolarların alınmış olduğunu bildirdi. Belki de, ülkeyi hemen terk etmek istersiniz. Ancak dostum kaygı duyuyor. Gö­rüşlerinizi açıkça ifade eden bir insansınız, üstelik cezaevinden daha yeni çıktınız. Onlar, bir süre için ülkede kalmanızın ya da aile bi­rey­lerinizden birinin olumlu davranışlarınızı temin etmek üzere geride kalmasının daha iyi olacağını düşünüyorlar. Serbest bırakılmanız el­bette koşulsuz olacak…”

Ona hiçbir garanti vermedim. Dolarlar ellerindeydi ve bu yeter­liydi. Batılı Hıristiyan kuruluşları benim için 2.500 Sterlin fidye öde­mişlerdi. Vatandaşlarını satmak Halk Cumhuriyeti’ne döviz girdisi sağlıyor ve bütçeyi destekliyordu. Bir Rumen şakasında “Alıcısı çık­saydı, başba­kanı bile satardık” denir. Yahudiler, kişi başına 1.000 Sterlin’e İsrail’e satılıyordu. Alman azınlıkları Almanya’ya, Ermeniler ise Amerika’ya satılıyordu. Bilim adamları, doktor ve profesörlerin maliyeti kişi başına 5.000 Sterlin’di.

Bu olayın ardından polis merkezine çağrıldım. Bir görevli bana, “Pasaportunuz hazır. İstediğiniz zaman, istediğiniz yere gidebilir; iste­diklerinizi vaaz edebilirsiniz. Fakat aleyhimizde konuşmamalısınız. Vaazlarınız İncil’le sınırlı kalmalı. Aksi takdirde sonsuza dek sustu­ru­lursunuz. Bu işi 1.000 dolara yapacak birisini bulabiliriz ya da diğer vatan hainlerine yaptığımız gibi sizi de ülkeye geri getirebiliriz. Para ya da cinsellik konusunda kişiliğinize yönelik bir skandal çıkararak Ba­tı’daki itibarınızı tümüyle yok edebiliriz” dedi. Koşulsuz serbest bı­ra­kılmam işte buydu.

Batı’ya geldim. Doktorlar tarafından sağlık kontrolüm yapıldı. Bir doktor bana, “Eleğe dönmüşsünüz” dedi. Kemiklerimin kendi kendine iyileştiğine ve tüberkülozumun tıbbi destek almadan geçmiş olduğuna inanamıyordu. “Sizi iyileştirenin ne olduğunu bana sormayın. O soru­yu, benim inanmadığım, ama sizi hayatta tutmuş Olan’a sorunuz” dedi.

Yeraltı kilisesi için yeni rahiplik görevime başladım. Norveç’teki İskandinav Misyonu’ndaki dostlarımı ziyaret ettim. Oradaki vaazım sırasında önde oturan bir kadın birden ağlamaya başladı. Konuşmam bitince bana, tutuklanma haberimi yıllar önce okuduğunu ve o günden beri benim için dua etmekte olduğunu söyledi. “Bugün kiliseye gelir­ken kimin vaaz edeceğini bilmiyordum. Sizi dinledikçe kim olduğu­nuzu anladım ve ağlamaya başladım.” Binlerce imanlının benim için dua et­miş olduğunu ve hâlâ Komünist cezaevlerinde tutulanlar için her gün dua etmekte olduklarını öğrendim. Hiç tanımadığım çocuklar bana gönderdikleri mektuplarda, “Lütfen bizim kasabaya gelir misi­niz? Sizin için ettiğimiz dualar yanıtlandı” diye yazıyorlardı.

Avrupa ve Amerika’daki kiliselerde ve üniversitelerde yaptığım konuşmalarda, insanların çoğu kez sözlerimden derinden etkilenmele­rine rağmen, bir tehlikenin onları gerçekten tehdit ettiğine inanmadık­larını gördüm.

Hepsi de, “Buradaki Komünizm farklı olur” diyordu. “Bizim Ko­münistlerimiz sayıca az ve zararsızdır.” Bizler de bir zamanlar, Parti daha küçükken, Romanya’da böyle düşünmüştük. Dünya, uygun za­manı bekleyen, küçük Komünist partileriyle doludur. Kaplan yavruy­ken onunla oynayabilirsiniz; büyüdüğünde ise sizi parçalayıp yutabi­lir.

Tanıştığım Batılı kilise önderleri, konuşmalarımda İncil’i vaaz et­memi ve Komünizm’e saldırmaktan kaçınmamı öğütlediler. Bükreş Gizli Polisi de aynı öğüdü vermişti. Fakat eğriye, doğru diyemem. İsa Mesih, Dağdaki Vaazı’ndan ötürü değil, Ferisiler’e “ey engerekler so­yu” dediği için çarmıha gerildi.

Komünizm’i, Komünistler’i sevdiğimden ötürü kınıyorum. Zira günahtan nefret edip, günahkârı sevebiliriz. Hıristiyanlar’ın Komü­nist­ler’in ruhlarını kazanmak gibi bir görevleri vardır. Eğer bunu başara­mazsak, onlar Batı’yı istila edecekler ve burada, aramızdaki Hı­risti­yanlık’ı da kökünden sökecekler. Kızıl yöneticiler aslında mutsuz ve biçare insanlardır. Onlar da kurtulabilirler. Tanrı bunu onların ara­sına birisini göndermek suretiyle gerçekleştirir. Tanrı, İsrail halkını Mısır­dan çıkarmak için yol göstermek üzere Musa’yı gönderdi. Bu yüzden bizler de, sanat, bilim ve siyaset gibi her alanda öncülük eden etkin Komünistler’i Tanrı’ya kazandırmak için çalışmalıyız. Demir Perde gerisinde yaşayanların zihinlerini kalıba sokan kişileri kazanır­sak, on­ların önderlik ettiği ve etkiledikleri insanlar da kazanılmış olur.

Hıristiyanlar’ın en büyük kitlesel katilinin tek kızı olan ve son de­rece katı bir Komünist disipliniyle yetiştirilen Svetlana Stalin’in iman etmesi, Komünizm’e karşı atom bombasından daha etkin bir silahın –yani Mesih sevgisinin– varlığını kanıtlar.

Rıchard Wurmbrand





	I. BÖLÜM


	 	Yaşamımın 	ilk yarısı 19 Şubat 1948’de sona erdi. Bükreş’te so­kakta 	yü­rürken siyah bir Ford yanı başımda ansızın fren 	yaparak durdu. İki kişi dışarı fırladı ve beni kollarımdan 	yakalayıp aracın arka koltu­ğuna itti. Bu sırada, sürücünün 	yanında oturan üçüncü kişi de si­lahını üzerime 	doğrultmaktaydı. Araç Pazar gecesinin tenha trafiğinde hızla 	yol aldı ve Calea Rahova sokağındaki çelik kapılı bir girişten 	içeri sü­züldü. Kapıların arkamızdan yankıyla 	kapandıklarını işittim.

	 	Beni 	kaçıranlar Komünist Gizli Polisi’ydi. Götürüldüğüm yer, 	merkezleriydi. 	Burada resmi belgelerim, kişisel eşyalarım, kravatım, ayakkabı 	bağcıklarım ve nihayet ismim benden alındı. Nöbetçi me­mur, 	“Bundan 	böyle sen Vasile Georgescu’sun” dedi.

	 	Vasile 	Georgescu çok yaygın bir isimdi. Yetkililer, ülke dışında iyi 	tanınmam 	nedeniyle dışarıya bilgi sızmaması için nöbetçilerin bile 	gerçek kimliğimi bilmelerini istemiyorlardı. Diğerleri gibi 	geride iz bırakmadan 	ortadan kaldırılacaktım.

	 	Calea 	Rahova yeni bir cezaeviydi; ben de ilk tutuklusuydum. Ce­za­evi 	benim için yeni bir deneyim değildi. Savaş sırasında Hitler 	dö­ne­minde 	yönetimdeki Faşistler tarafından tutuklanmıştım; daha sonra 	Komünistler 	başa geçince yeniden tutuklanmıştım. Hücremde, kalas­lardan 	yapılmış iki tahta yatak, köşede bir kova ve yüksek beton 	duva­rın 	en üstünde küçük bir pencere vardı. Oturup, sorgulamamı 	yapacak ki­şileri beklemeye başladım. Bana neler 	soracaklarını ve bunları nasıl yanıtlamam gerektiğini 	biliyordum.

	 	Korkunun 	ne olduğunu yeterince iyi biliyordum, buna rağmen o anda hiç 	korku duymuyordum. Tutuklanmam ve ardından başıma ge­lecekler, 	bir duamın karşılığı olarak gerçekleşmekteydi ve bu 	deneyi­min 	eski yaşantıma yeni bir anlam katacağını umut ediyordum. Beni 	bekle­yen garip ve şaşılası gelişmelerin ne olduğunu 	bilmiyordum.

	 	Babamın 	gençler için doktorluk, avukatlık, askerlik gibi mesleklerde 	kariyer planlaması önerileri içeren bir kitabı vardı. Ben 	beş-altı yaşla­rımdayken babam bu kitabı çıkarıp 	ağabeylerime büyüyünce ne olmak istediklerini sormuştu. Onlar 	seçtikleri meslekleri söyledikten sonra, babam evin en küçüğü 	olan bana dönerek, “Sen ne olmak istiyorsun, Richard?” 	diye sormuştu. “Meslekler Genel Rehberi” adlı kitaba tek­rar 	bakarak düşünmüş ve babamı şöyle yanıtlamıştım: “Ben 	Genel Rehber olmak istiyorum.”

	 	Bu 	olayın üzerinden –on dördü cezaevinde– elli yıl geçti. 	Hâlâ ba­bama verdiğim o yanıtı düşünürüm. 	Seçimlerimizi erken yaşlarda yap­tığımız söylenir. 	Şimdiki işimin en uygun tanımlamasının “genel reh­berlik” 	olduğunu rahatlıkla söyleyebilirim.

	 	Ancak 	bir Hıristiyan rahip olmak, benim ve Yahudi olan anne ba­bamın 	düşüncelerinden çok uzaktaydı. Dokuz yaşımdayken babam öl­dü. 	Ailece sık sık parasız ve yiyeceksiz kaldık. Bana takım elbise 	almak isteyen bir yardımseverle mağazaya gittiğimizde, satıcının 	en şık takımı 	çıkarmasını ve, “Bu takım böyle bir çocuk için fazla iyi” 	demesini hiç unutmuyorum. 	Okulda iyi bir eğitim alamadım, ancak evde pek çok kitabımız 	vardı. On yaşıma gelmeden bu kitapların hep­sini okumuş, 	hatta 	hayranlık duyduğum Fransız yazar ve düşünür Voltaire gibi 	büyük bir 	kuşkucu olmuştum. Buna rağmen dine karşı ilgi besliyordum. 	Ka­tolik ve Ortodoks kiliselerindeki ayinleri izliyordum. Bir 	keresinde si­nagogda, 	hasta kızı için dua ettiğini bildi­ğim bir adam gördüm. 	Adamın kızı 	ertesi gün öldü. Bunun üzerine hahama, “Hangi Tanrı böylesine 	güçlü 	bir yakarışa karşılık vermez?” diye sordum, ama yanıt 	alamadım. 	Birçok insanı açlıkları ve ıstırapla­rıyla baş başa 	bırakan Her Güçten Üstün 	Olan bir varlığa, hele O’nun İsa Mesih gibi bilgelik ve iyilik 	dolu 	birini yeryüzüne gönderdiğine inanamıyordum.

	 	Gençlik 	yıllarımda Bükreş’te ticaret hayatına atıldım. İşlerim 	iyi gitti ve 	yirmi beş yaşıma gelmeden “Küçük Paris” diye adlandırılan 	baş­kentin ışıltılı bar ve kabarelerinde güzel kızlarla 	harcayacak bol pa­raya sahip oldum. Yeni heyecanlar beni tatmin 	ettiği sürece ne olursa olsun umurumda değildi. Yaşantım 	herkesin kıskanacağı türdendi, buna rağ­men 	bende zihinsel olarak büyük bir sıkıntı yaratıyordu. Bü­tün 	bunların 	sahte olduğunu biliyordum ve içimde var olan iyi bir şeyi yararlı 	ola­bilecek şekilde kullanmak yerine, çöpe atarak ziyan 	ediyor­muşum gibi geliyordu. Tanrı’nın olmadığından emin 	olsam bile, yüre­ğimde bunun aksini diliyor ve evrendeki 	varlığımın bir amacı olması gerektiğini dü­şünüyordum.

	 	Bir 	gün kiliseye gidip diğerleri gibi Meryem heykelinin önünde 	durdum. 	Onların “Tanrı’nın lütfuyla dolu olan, Meryem Ana…” 	dua­larına eşlik etmeye çalıştım, fakat içimde büyük 	bir boşluk hissettim. Heykele şöyle seslendim: “Sen gerçekten 	taş gibisin. Bunca kişi sana yakarıyor, ama senin onlara verecek 	hiçbir şeyin yok.”

	 	Evlendikten 	sonra da diğer kızların peşinden koşmayı sürdürdüm. Zevk 	uğruna yalan söyledim, aldattım, davranışlarımı sorgulamadım 	ve 	başkalarına acı çektirdim. Bu durum, bütün bu aşırılıklar 	gelişme ça­ğında 	çektiğim yoksullukla birleşip yirmi yedi yaşımda beni 	tüber­küloz 	hastası edene dek sürdü. O zamanlar verem çok ciddi bir 	hasta­lıktı ve bir ara ölebileceğimi düşündüler. 	Korkuyordum!

	 	Taşrada 	bir sanatoryumda, yaşamımda ilk kez, yatarak dinlendim. Yatağımdan 	bahçedeki ağaçlara bakıp, geçmişimi düşündüm. Yaşa­mım 	acıklı bir oyunun sahneleri gibi gözümün önünden geçmeye 	başladı. Annem benim için ağlayıp üzülmüştü, eşim ve 	birçok genç kız benim yüzümden 	gözyaşı dökmüştü. Bir hiç uğruna onları ayart­mış, 	karalamış, 	alay etmiştim. Öylece yatarken gözlerim yaşlarla doldu.

	 	Yaşamımda 	ilk kez o sanatoryumda dua ettim – bu bir ateistin dua­sıydı. 	“Tanrı, Senin var olmadığını biliyorum. Ancak bir ihtimal 	var­san 	–ki bunu reddediyorum– o zaman kendini ancak Sen bana 	açıkla­yabi­lirsin; çünkü Seni arayıp bulmak benim 	görevim değil.”

	 	O 	güne dek maddeci bir dünya görüşüne sahip olmuştum, ama bu, 	yüreğimi tatmin edememişti. İnsanın sadece madde olduğuna, 	ölüp çü­rüyünce tuz ve diğer minerallere dönüşeceğine 	inanıyordum. Yine de, babamın ölümünü görmüş, hatta pek çok 	cenaze törenine katılmış­tım; ölüleri insandan başka bir 	şey olarak düşünemiyordum. Hangimiz öl­müş olan eşini ya 	da çocuğunu bir mineral kümesi olarak düşünebi­lir ki? 	Akılda kalan, daima sevdiğimiz kişinin kendisidir. Zihnimiz bu 	denli yanılabilir mi?

	 	Yüreğim 	çelişkilerle doluydu. Müzikhollerde yarı çıplak kızlarla 	heyecan dolu müzikler eşliğinde uzun saatler geçirmekten zevk 	alıyor, aynı zamanda kışın tek başıma karla kaplı mezarlıkta 	yürüyüşe çık­maktan hoşlanıyordum. Kendi kendime şöyle 	dedim: “Bir gün ben de öleceğim, o zaman hayattakiler gülüp 	eğlenip yaşamdan zevk alırken benim mezarımın üzerine kar 	yağacak. Onların sevincine ortak olama­yacağım, 	hatta onları tanımayacağım bile. Yeryüzündeki varlığım sona 	erecek. Kısa bir süre sonra da kimse beni anımsamayacak. O za­man 	neyin yararı var ki?”

	 	Toplumsal 	ve politik sorunlara bakarak insanoğlunun bir gün belki herkes 	için özgürlük, güvence ve refah sağlayacak bir düzen 	kurabile­ceğini düşünüyordum. Ama herkesin mutlu olduğu 	bir ortamda kimse ölmek 	istemeyecek ve sahip oldukları mutlu yaşamdan bir gün ayrıl­mak 	zorunda 	kalacaklarını bilmek onları son derece mutsuz kılacaktı.

	 	Alman 	sanayici Krupp’un (1812-1887) silah üretimi ve ticareti ya­parak 	milyoner olduğunu, buna karşın “ölüm” kavramının onu 	dehşete düşürdüğünü bir yerde okumuştum. Kimse onun yanında 	“ölüm” söz­cüğünü 	kullanamazdı. Eşinden bile, kendisine ölen bir yeğeninden 	bahsettiği için boşanmıştı. Krupp her şeye sahip olmasına 	rağmen mutsuzdu, 	çünkü mutluluğunun geçici olduğunun ve onu mutlu eden her şeyi 	geride bırakıp bir mezarda çürüyeceğinin bilincindeydi.

	 	Kutsal 	Kitap’ı edebiyata olan ilgim nedeniyle okumuş olduğum halde, 	aklım Mesih’e karşı olanların O’na meydan okuyarak, 	“Tanrı’nın Oğlu’ysan çarmıhtan aşağı in!” dedikleri 	ve O’nun da çar­mıhtan inmek yerine öldüğü o noktaya 	takılıyordu. Ölümü düşmanla­rının doğruluğunu 	kanıtlar görünse bile düşüncelerim kendiliğinden Mesih’te 	yoğunlaşı­yordu. 	Kendi kendime, “O’nunla tanışmak ve ko­nuşmak isterdim” 	diye düşünüyordum. 	Her gün derin düşüncelerim bu istekle sona eriyordu.

	 	Sanatoryumda, 	odasından dışarı çıkamayacak kadar hasta olan bir kadın 	vardı. Her nasılsa, benim varlığımdan haberdar olmuş ve 	oku­mam için, 	Yahudiler’in İsa Mesih’e iman etmelerine yönelik bir Tanrı 	hiz­meti başlatan Ratisbonne Kardeşler hakkında yazılmış 	olan bir ki­tap göndermişti. 	Diğer insanlar benim gibi bir Yahudi için dua eder­ken, ben 	kendi 	yaşamımı boş yere harcamıştım.

	 	Sanatoryumda 	geçirdiğim aylar sonunda biraz daha iyileştim ve nekahet dönemini 	geçirmek üzere bir dağ köyüne yerleştim. Orada yaşlı 	bir marangozla dost oldum. Bir gün bana Kutsal Kitap verdi. Bu­nun 	sıradan bir Kutsal Kitap olmadığını daha sonra öğrendim, 	çünkü marangoz ve karısı bu kitabı önlerine açıp benim için 	saatlerce dua et­mişlerdi.

	 	Kır 	evindeki divanın üzerinde İncil’i okuyarak geçirdiğim günler 	sonrasında, Mesih’in, yemeğimi getiren kadın kadar gerçek 	olduğunun farkına 	vardım. Ancak, Mesih’i tanıyan herkes kurtulamaz; Şeytan bile 	inanıyor, 	ama Hıristiyan değildir. İsa’ya şöyle seslendim: “Asla 	senin öğrencin 	olmayacağım. Benim istediğim para, seyahat ve eğ­lence. 	Çektiklerim 	artık yeter. Senin yolun çarmıh yoludur; doğrulu­ğun tek 	yolu bu olsa bile, bu yolu izlemeyeceğim.” O’nun yanıtı ise 	adeta yal­varır gibiydi: “Benim yolumu izle! Çarmıhtan 	korkma! Bu­nun, se­vinçlerin en büyüğü olduğunu 	göreceksin.“

	 	Okumaya 	devam ettikçe gözlerim yaşlarla doldu. Mesih’in yaşa­mını 	yaşamımla 	karşılaştırmaktan kendimi alamıyordum. O’nun görü­nümü 	alabildiğince saf; benimki ise alabildiğince lekeliydi. Doğası 	benlikten arınmıştı; benimki ise öylesine bencildi ki… Onun 	yüreği sevgi, be­nimki ise kinle doluydu. Bu bilgelik ve 	doğruluk karşısında kesin say­dığım eski kanılarımın 	hepsi bir bir yıkılmaya başladı. Mesih daima, bilincimin 	ulaşamadığı yüreğimin derinliklerine uzanıp do­kunmuştu. 	Kendi kendime, “Benim de O’na benzer bir aklım olsaydı, 	aldığım ka­rarlara 	güvenirdim” dedim. Eski bir Çin öyküsündeki o adam gibiydim. 	Güneşin 	altında güçlükle ilerlerken yaşlı ulu bir meşe ağacına 	rastlayıp gölgesinde 	dinlenen o adam gibi. “Seni bulmam ne hoş bir rastlantı” dedi 	yaşlı adam. Meşe, “Bu bir rastlantı değil. Ben seni 400 	yıldır bek­liyordum” diye yanıt verdi. Mesih tüm yaşamım 	boyunca beni bekle­mişti. Ve nihayet tanışmıştık.

	 	Bu 	deneyimim, ruhsal konulara hiç ilgi duymamış bir kız olan Sabina 	ile evliliğimizin altı ay sonrasında gerçekleşti. Sabina genç 	ve güzeldi. Çocukluğu yoksulluk içinde geçmişti. Daha mutlu 	bir yaşamın bek­len­tisi 	içindeyken, sevdiği ve zevklerini paylaştığı erkeğin, rahip 	ol­maktan 	söz eden bir imanlı olması onun için korkunç bir darbe oldu. 	Daha sonraki konuşmalarımızda bana intihar etmeyi bile 	düşündüğünü itiraf etti.

	 	Bir 	Pazar günü, akşam ibadeti için kiliseye gitmemizi teklif 	etti­ğimde Sabina gözyaşlarına boğuldu. Bana bir film 	izlemek istediğini söyledi.

	 	“Tamam, 	birlikte sinemaya gidiyoruz, çünkü seni seviyorum” diye yanıt 	verdim.

	 	Sinema 	afişlerine bakındık ve ona cazip geleceğini düşündüğüm bir 	tanesini seçtim. Film çıkışında bir kafeteryaya oturarak 	birlikte pasta yedik. Daha sonra ona, “Şimdi sen eve git. Ben 	birlikte otele gi­debile­ceğim bir kız aramak istiyorum” 	dedim.

	 	“Sen 	ne diyorsun?” diyerek 	şaşkınlık içinde bana baktı.

	 	“Bunda 	anlaşılmayacak bir şey yok. Sen eve git. Ben otele 	götüre­bileceğim bir kız arayacağım” dedim.

	 	“Nasıl 	böyle şeyler söyleyebilirsin!”

	 	“Ama 	birlikte sinemaya gitmemizi sen istedin ve filmdeki kahra­manının 	ne yaptığını da gördün — neden ben de aynısını yapmayayım 	ki? 	Yarın ve gelecekteki günlerde yine buna benzer filmlere gider­sek… 	insanlar izledikleri kişilere benzerler. Ama benim iyi bir eş 	ol­mamı is­tiyorsan, bazen benimle birlikte kiliseye 	gelmelisin.”

	 	Sabina 	bu konuda bir süre düşündü. Daha sonra benimle birlikte 	kiliseye 	daha sık gelmeye başladı. Ancak hâlâ eğlenceli hayatı 	özlü­yordu. Dışarı çıkmak istediği zamanlar ben de ona 	eşlik ediyor­dum. Bir akşam içkili bir davete katıldık. Her 	yer sigara dumanıyla kaplıydı. Çiftler dans ediyorlar ve açıkça 	sevişiyorlardı. Eşim birden­bire bu or­tamdan ve 	gördüklerinden tiksindi ve bana, “Eve gitmek istiyorum, hemen 	şimdi!” dedi.

	 	“Neden? 	Daha yeni geldik” diye yanıt verdim. Orada gece yarısına kadar 	kaldık. Sabina gitmek isteğini gece yarısını geçtikten sonra 	her saat başı yineledi, fakat ben kabul etmedim. Bu ortamın onu 	iyiden iyiye hasta ettiğini gördüğümde eve dönmeye razı 	oldum.

	 	Açık 	havaya çıktığımızda Sabina, “Richard, ben şimdi doğrudan 	rahibin evine gidiyorum. Ona vaftiz olmak istediğimi söyleyeceğim. 	Bütün bu pislikten sonra adeta yıkanıp arınmak gibi olacak” 	dedi.

	 	Gülerek 	ona şöyle dedim: “Zaten bu kadar bekledin, yarın sabaha dek 	bekleyebilirsin. Bırak da zavallı adam uyusun.”

	 	Tüm 	yaşantımız birden değişiverdi. Daha önceleri nedensiz yere 	tartı­şırdık. Benim arzularıma engel olduğunu hissettiğim 	anda, ondan bo­şanabileceğimi düşünürdüm. Şimdi ise bir 	oğlumuz olmuştu. Mihai, bize Tanrı’nın bir armağanıydı. 	Eski günlerimizde, bize ayak bağı ola­cağını düşündüğümüz 	için çocuk sahibi olmak istememiştik.

	 	Bükreş’teki 	Anglikan Kilisesi Heyeti’nin başkanı Rahip George Stevens, 	bana kuruluşun sekreteri olmamı teklif ettiğinde çok mutlu 	olduk. 	Yeni görevimde ticari içgüdülerimi frenlemek için elimden 	ge­len 	gayreti 	gösterdim. Fakat bir sigorta acentesi görevlisine heyete karşı 	bir 	hak talebinden vazgeçmesi için rüşvet önerdiğimde büyük 	so­run oldu. Bay Stevens sigorta acentesine yaptığım bu 	öneriyi nedense anlaya­mamıştı. 	“Burada haklı olan kim?” diye sordu. “Sigorta şirketi mi, 	yoksa 	biz mi?” Kendisine sigortanın talebinde haklı olduğunu 	açıkla­dım. “O zaman ödeme yapmalıyız” diyerek benim 	için oldukça aydın­latıcı olan bu görüşmeyi sona 	erdirdi.

	 	1940 	yılında Romanya ile İngiltere arasında resmi ilişkiler kesildi 	ve 	İngiliz din adamları ülkeyi terk etmek zorunda kaldılar. Başka 	kimse olmadığından, kilise işlerini tek başıma yürütmem 	gerekiyordu.

	 	Kendi 	kendime çalışıyor, vaaz vermeyi öğreniyordum. Bu arada 	Luteryen 	rahip olarak atamam yapıldı. Romanya’daki diğer mezhep­lere 	bakıldığında, beş kişiden dördünün üyesi olduğu Ortodoks 	Kili­sesi dış görünüşe ve gösterişe gereğinden fazla 	önem veriyordu. Kato­lik ayin­leri için de aynı şeyi 	düşünüyordum. Bir Paskalya sabahı, pis­koposun Latince 	Kutsama Ayinini ve politika kokan vaazını sonuna dek dinle­dim, 	fakat Mesih’in ölümden dirildiğini bir kez bile ana di­limde 	işite­meden tören sona erdi. Öğretinin ağırlıklı olduğu 	ve insan­lara zihinsel şölen sunan vaazların merkezde olduğu 	yalın Protestan ibadeti beni et­kiliyordu. O dönemlerde Martin 	Luther ile ruhsal an­lamda bir yakınlık yaşamıştım. 	Kendisi huysuz ve kavgacıydı, ama İsa Mesih’e öylesine derin 	bir sevgiyle bağlanmıştı ki, kişinin kendi iyi­liği ile 	değil, sadece imanıyla 	kurtulabileceğine inanmıştı. Ben de bu yüzden Luteryen ol­dum.

	 	Din 	adamlarına hep ihtiyatla bakmışımdır; özellikle, “kurtulmuş 	olup olmadığımı” sorgulayanlara. Ancak rahipliğe atandıktan 	sonra, üzerimde rahip giysilerim olmasa bile, tüm dünyaya 	cemaatim olarak hizmet etme konusundaki güçlü isteğe karşı 	koyamıyordum. Müjde’yi herkese duyurmak istiyordum. Cemaatimdeki 	kardeşlerin bir listesini tutuyordum. Otobüste ya da bekleme 	odalarında bu listeyi çıkarıp her birinin 	o anda neler yapmakta olduklarını düşünüyordum. Bir tanesi 	bile 	sürüden uzaklaşsa, bunun için büyük bir keder duyuyordum. 	Yü­reğim delinircesine büyük bir acı çekiyordum. Tanrı’dan 	bu acıyı din­dirme­sini diliyordum, çünkü bununla 	yaşamam olanaksızdı.

	 	Savaş 	sırasında, Stalin’in Hitler’e ekonomik yardım sağladığı o 	ko­şullar 	altında Avrupa bölünmeye başlamıştı. Ülke topraklarımızın 	üçte biri Rusya, Bulgaristan ve Macaristan arasında pay 	edilmişti. Naziz­min et­kisiyle gitgide güçlenen “Demir 	Muhafızlar” hareketinin üye­leri, Or­todoks Kilisesi’ni 	siyasi terör uygulamak amacıyla kullanmaya çalıştı. Dokuz 	fanatik, baş rakipleri Başbakan Calinescu’ya suikast yapmadan 	bir 	önceki gece, bir kilisede bedenleri çarmıh şeklinde yerde 	yüzükoyun yatar 	durumda saatler geçirmişti. Suikasttan sonra, Demir Muhafızlar 	Hitler’in himayesindeki General Ion Antonescu’nun yönetime 	geçme­sine yardımcı oldular. Kral Carol, tahtını genç oğlu 	Michael’e bırak­maya 	zorlandı. General Antonescu da genç kralın adına, diktatör 	olarak yönetimin 	başına geçti.

	 	Demir 	Muhafızlar artık Yahudiler, Komünistler ve Protestanlar’la 	serbestçe 	hesaplaşacakları bir ortama kavuşmuştu. Ölüm sokaklarda kol 	geziyordu. Tanrı hizmetimiz vatan hainliğiyle suçlandı. Her gün 	tehdit ediliyordum. Bir Pazar günü kürsüdeyken, üzerlerinde 	Demir Muha­fızlar’ın yeşil renkli gömlekleri olan bir 	grubun kilisenin arka koltuk­larını sessizce doldurduklarını 	fark ettim. Yüzleri kürsüye dö­nük olan imanlı cemaat, 	onlardan habersizdi, ama ben ellerindeki si­lahları fark ettim. 	Kendi kendime, “Eğer bu benim son vaazım ola­caksa o zaman 	çok iyi olması gerekir” diye düşündüm.

	 	Vaazım 	İsa Mesih’in elleri konusundaydı. Cemaate O’nun elleriyle 	gözyaşlarını sildiğini, çocukları kucakladığını ve açları 	doyurduğunu anlatıyordum. 	O’nun elleri hastaları iyileştirmiş, çarmıha çivilenmiş ve 	O göklere yükselmeden önce öğrencilerini kutsamıştı.

	 	Ardından 	sesimi arkada oturan bu gruba doğru yükselttim: “Ama sizler! 	Sizler ellerinizle ne yapıyorsunuz?”

	 	Cemaat 	şaşkınlıkla bana baktı. Ellerinde dua kitaplarını 	tutuyor­lardı.

	 	Güçlü 	bir sesle, “Sizler masum insanları öldürüyor, dövüyor ve 	iş­kence 	ediyorsunuz. Kendinize ‘Hıristiyan’ım’ mı diyorsunuz? 	Elleri­nizi 	temizleyin, günahkârlar!” diye bağırdım.

	 	Demir 	Muhafızlar çok öfkelenmiş görünmelerine rağmen yine de ayini 	bozmak istemediler. Silahları ellerinde dua ve kutsamayı 	ta­mam­lamamı beklediler. Kilise tümüyle boşalınca, 	kürsüden indim ve ya­kındaki 	bir perdenin arkasına süzüldüm. Arkamdan, “Wurmbrand ne­reye 	kayboldu, peşinden gidin!” diye bağırdıklarını duyuyordum. 	Per­denin ardındaki, eski zamanlarda bir güvenlik çıkışı 	olarak yapıl­mış küçük kapıdan içeri girip, arkamdan 	kilitledim. Uzun koridorlar ara­sında 	yo­lumu bulup yan sokağa çıktım. Muhafızlardan kaçmayı 	ba­şarmıştım.

	 	Savaş 	ilerledikçe Adventistler, Vaftizciler ve Pentikostçular gibi 	Hıristiyan 	mezheplerinden birçok azınlık, Yahudiler’le birlikte top­lama 	kamplarına gönderildi. Eşimin tüm ailesi de toplama kampına 	yollandı – 	onları bir daha hiç göremedi. Üç kez Faşistler tarafından 	tutuklandım, 	yargılandım, sorguya çekildim, işkence gördüm ve mah­kûm 	edildim. Bu yüzden Komünistler’e hazırlıklıydım.

	 	Calea 	Rahova’daki hücremin penceresinden avlunun bir köşesini 	gö­re­biliyordum. Dışarıya bakarken, ana kapıdan bir 	rahibin içeriye alın­dı­ğını 	gördüm. Asfalt yoldan hızla ilerleyip binaya girdi; bu bir 	muh­birdi 	ve kendi cemaatindekileri ihbar ediyordu.

	 	Beni, 	uzun sorgulamaların, kötü muamelenin ve belki de yıllar sü­recek 	bir mahkûmiyetin beklediğini biliyor ve imanımın buna dayana­cak 	kadar güçlü olup olmadığını merak ediyordum. Kutsal Kitap’ta 	tam 	366 kez –yılın her günü için– “Korkma” sözcüğünün 	geçtiğini bi­liyor­dum. 	Bu sözcük bir kez de artıkyıl için fazladan yazılmıştır. O 	günün 29 	Şubat olması, bana korkmamam gerektiğini bildiren bir işa­retti.

	 	Beni 	sorguya çekmek için kimse acele etmiyordu. Komünist ceza­evleri 	bilgi gerektiğinde yararlanılan büyük bir arşiv gibidir. 	Cezae­vinde 	geçirdiğim on dört buçuk yıl boyunca defalarca sorguya 	çekil­dim. 	Batılı kilise heyetleri ve Dünya Kiliseler Konseyi ile olan 	ilişki­lerimin Parti’nin gözünde hainlik sayılabileceğini 	biliyordum, ama onların bil­medikleri ve benden asla 	öğrenmemeleri gereken çok daha önemli bil­gilere sahiptim.

	 	Barış 	zamanında kendini savaşın zorluklarına hazırlayan bir asker 	gibi kendimi cezaevi ve işkence günleri için hazırlamıştım. 	Benzer acılar çekmiş ve denenmelerden geçmiş pek çok imanlının 	yaşamlarını incelemiş ve onların deneyimlerini kendime nasıl 	uyarlayabileceğimi düşünmüştüm. Kendilerini iyi hazırlamayan 	pek çok kişi, çektikleri eziyetin ağırlığıyla ezilmiş ya da 	yanılarak söylememeleri gerekenleri ağızlarından kaçırmışlardı.

	 	Sorgulama 	sırasında rahiplere daima şöyle söylenir: “Bir Hıristiyan 	olarak bize yalnızca gerçeği söyleyeceğine söz vermelisin.” 	Onlara ne söylersem söyleyeyim suçlu bulunacağımdan emindim. Bu 	nedenle, işkence altında kendimi suçlu konumuna düşürecek bir 	şeyler açıkla­maya, ama Müjde’nin duyurulmasında bana 	yardımcı olan dostlarımı asla ele vermemeye kararlıydım. Beni 	sorguya çekenleri sorgulama sonunda şaşkına çevirmeyi 	planlıyordum. Onları yanıltıp şaşırtacak­tım.

	 	Yapmam 	gereken ilk şey dışarıdaki dostlarıma bir uyarı gönder­mek 	ve eşime nerede bulunduğumu bildirmekti. Bir nöbetçinin benim 	için bu 	konuda aracı olmasını sağlayabildim, çünkü ailemin o 	zaman­lar hâlâ parası 	vardı. Birkaç hafta boyunca haberleşme işi için ona 500 Sterlin 	ödendi. Ardından, sahip olduğumuz her şeye el konuldu.

	 	Nöbetçinin 	getirdiği habere göre, İsveç Büyükelçisi ortadan 	kay­bo­luşumu 	protesto etmiş, İskandinavya’da ve İngiltere’de birçok 	dostlarım 	olduğunu 	bildirmişti. Dışişleri Bakanı Bn. Ana Pauker ise, bir süre 	önce 	gizlice ülkeyi terk ettiğim için nerede olduğuma dair hiçbir 	bilgileri olmadığını açıklamıştı.

	 	Büyükelçi, 	tarafsız bir temsilci olarak, hem bu konunun hem de Ana Pauker gibi 	erkekleri dehşete düşüren bir bayanın üzerine daha fazla 	gidememişti. Ben Ana Pauker ile tanışmıştım; bir Yahudi din 	adamı olan babası Rabinoviç’i de tanıyordum. Kızından 	hüzünle söz ederek, “Ana’nın 	yüreğinde Yahudilik’le ilgili olan hiçbir şeye karşı duygu 	yok” 	demişti. Ana Pauker tıp tahsili almış, daha sonra İngiliz 	Kilisesi Heyeti’nde öğretmenlik yapmaya başlamış, ardından 	da Komünist da­vasına katılıp aynı görüşleri taşıyan 	Marcel Pauker adlı bir mühendisle evlenmişti. Her ikisi de komplo 	suçundan cezaevine girip çıkmışlardı. Ancak Ana daha ateşli 	bir partizandı. Moskova’da yaşamaya gitmiş, Marcel de onu 	isteksizce izlemişti. Stalin’in savaş öncesi temizlikle­rinden 	birisi sırasında –söylentiye göre kendi karısı tarafından– 	infaz edilmişti. 	Ana Pauker dış görünüşü itibarıyla bir kadındı, fakat içi 	Leydi 	Macbeth 	gibi (Shakespeare’nin Macbeth adlı oyunu) –tepeden tırnağa– 	şiddetli 	bir acımasızlıkla doluydu. Bn. Pauker savaşın geri kalan 	süre­since Kızıl Ordu’da subay rütbesiyle bir Sovyet 	vatandaşı olarak Mos­kova’da kaldıktan sonra, Dışişleri 	Bakanı göreviyle geri döndüğü Ro­manya’ya, çok önemli 	bir etkiyle sahip olmuştu.

	 	Rusya’ya 	olan bağlılığı öylesine güçlüydü ki, güneşli bir günde 	Bükreş’te 	neden şemsiyesini açarak dolaşmakta olduğunu soranlara şu 	yanıtı verdiği söylenir: “Hava durumunu dinlemediniz mi? 	Mos­ko­va’da sağanak yağış var.”

	 	Genç 	Kral Michael önderliğindeki bir grup siyasetçinin büyük bir 	cesaretle 	General Antonescu’yu görevden alıp, onun Almanya’yla yaptığı 	işbirliğine son vermesinden sonra, savaşın ardından dünyanın 	nasıl biçimleneceğini kararlaştırmak üzere Moskova’da bir 	toplantı düzenlendi. Toplantıda Churchill, Stalin’e, “Siz 	Romanya’da, biz de Yunanistan’da 	%90 hakimiyet sahibi olursak, bu sizce nasıl olur?” diye 	sormuş 	ve aynı soruyu bir kağıdın üzerine yazarak vermişti. Sta­lin 	biraz 	duraksamış, ardından kağıdın üzerine mavi kalemle kocaman bir 	 	işareti koyup iade etmişti.

	 	Bir 	milyon Rus askeri Romanya’ya akın etti. Bunlar bizim yeni 	müttefiklerimizdi.

	 	“Ruslar 	geliyor!” sözcükleri bizim için bir şaka değildi. 	İşgalcilerin yaşamda tek bir düşünceleri vardı: İçki içmek 	ve “kapitalist sömürge­cilerin” mallarını çalmak, yok 	etmek. Rus askerleri tarafından binlerce kadının evine zorla 	girildi ve onlara tecavüz edildi. Yolda yürüyen er­keklerin 	kol saatleri ya da bisikletlerine kadar el konuldu. Kızıl Ordu’da 	asayiş 	silah gücüyle sağlandıktan sonra, mağazalar yeniden 	kepenkle­rini açmaya başladı. Devriye gezen Rus askerleri, 	vitrinler­deki çeşitli­liği gördüklerinde, özellikle 	de müşterilerin çoğunluğunun çiftçi ya da fabrika işçisi 	olduğunu öğrendiklerinde şaşkına döndüler.

	 	23 	Ağustos 1944’te kapitülasyonlar ilan edildi. Romanya 	bağım­sızlığına kavuştuktan sonra bile, her yıl bu günün 	kutlaması yapılır. Kapitülasyonlarla birlikte ülkenin askeri 	gücünün yaklaşık tümüne, ti­cari filolarının çoğuna, 	işlem gören hisselerin yarısına ve tüm binek araçlarına el 	konulmuştu. Tarım ürünleri, atlar ve büyükbaş hayvanlar, 	mevcut yakıt stokları ve petrol ürünleri Rusya’ya nakledildi. 	Böylece Avrupa’nın ambarı niteliğindeki Romanya bir kıtlık 	ülkesine döndü.

	 	Tanrı’yla 	tanıştığım ilk gün şöyle dua etmiştim: “Tanrım, ben bir 	ate­isttim. Şimdi Rusya’ya gidip oradaki ateistlere Müjde’yi 	duyurmama izin ver. Ondan sonra yaşamımın geri kalanını hapiste 	geçirsem bile yakınmayacağım.” 	Tanrı beni Rusya’ya göndermedi, ancak Ruslar bana 	gelmişti.

	 	Savaş 	yıllarında, zulüm görmemize rağmen, cemaatimizin sayısı 	oldukça artmıştı. Geçmişte Yahudiler’i ve Protestanlar’ı 	yıldıran in­sanlar şimdi eski kurbanlarıyla yan yana ibadet 	ediyordu.

	 	Batı 	kiliseleri için çalışmam savaş sonrasında da sürdü. 	Donanımlı bir ofise, sekretere ve Rus askerleri arasındaki 	hizmetim için uygun bir “vitrine” sahiptim.

	 	Rusça’m 	sayesinde kentteki askerlerle kolaylıkla iletişim kurabili­yordum. 	Rahip giysilerim olmadığı için beni halktan biri 	zannediyor­lardı. Özellikle genç askerler şaşkınlık 	içindeydi ve memleket özlemi çekiyordu. Halktan birinin onlara 	Bükreş’i tanıtmasından ve dostça bir ev davetinden hoşnut 	kalıyorlardı. Rusça konuşan pek çok genç Hıris­tiyan da 	bana bu hizmetimde yardım etti.

	 	İncil’i 	gizlice Rusça olarak yayımladık. Yüz binden fazla kitap 	Ruslar’ın 	yoğunlukta olduğu kafeteryalarda, parklarda ve tren 	istas­yonlarında 	üç yıl boyunca dağıtıldı. Kitaplar elden ele 	dolaştırılmak­tan 	artık yıpranmıştı. Birçok üyemiz tutuklandı, ama hiçbiri 	beni ele ver­medi.

	 	İnsanların 	Tanrı’yı tanıyıp O’na içten gelen büyük bir doğallıkla 	iman etmesi ve sayılarının çokluğu bizi şaşırtıyordu. 	Ruslar din konu­sunda oldukça cahildi, ancak yüreklerinin 	derinliklerinde gerçeği hep aramışçasına, onu bulunca büyük 	mutluluk duyuyorlardı. Çoğu genç askerin tek geçmiş bilgi 	birikimleri çiftçilik ve tarımdı, ama ruhlarının 	derinliklerinde bir yerde doğayı denetleyen bir gücün varlığının 	bilin­cindeydiler. Yine de, hepsi ateist olarak 	yetiştirilmişlerdi. Hıristiyan olarak 	yetiştirildikleri için kendilerini Hıristiyan sanan pek çok kişi 	gibi, 	onlar da kendilerini ateist zannediyorlardı.

	 	Trenle 	yaptığım yolculuk sırasında Sibiryalı genç bir ressamla 	ta­nıştım ve ona Mesih’ten söz ettim.

	 	“Şimdi 	anlıyorum” dedi. “Bildiklerim sadece okulda bize 	öğreti­lenlerdi, yani dinin emperyalizmin bir aracı olduğu 	vs. gibi. Ancak tek başıma kalmak isteyip evimin yanındaki bir 	mezarlıkta dolaştığımda, ayaklarım beni mezarlar arasındaki 	küçük bir eve götürürdü” (ev ola­rak 	adlandırdığı binanın aslında bir Ortodoks şapeli olduğunu 	anla­dım).

	 	“Duvarda 	çarmıha çivilenmiş bir adamın resmi asılıydı. Kendi 	ken­dime, ‘Böylesine bir ceza görmesi için çok büyük bir 	suç işlemiş ol­malı. 	Ama eğer bir suçluysa resmi neden –Marx ya da Lenin gibi– 	yükseklere 	asılmış?’ diye düşündüm. Böylece, ilk önce onu suçlu 	bul­duklarına, 	ancak sonradan masum olduğunu anlayıp pişman oldukla­rına 	karar verdim.”

	 	Genç 	ressama, “Gerçeğe giden yolun yarısındasın” dedim. Saatler 	sonra, gideceğimiz yere vardığımızda ona İsa Mesih hakkında 	bildik­lerimin tümünü aktarmıştım. Ayrılırken son 	sözleri, “Bu gece bir hır­sızlık 	yapmayı planlıyordum. Fakat artık bunu nasıl yapabilirim ki? Ben 	Mesih’e inanıyorum” oldu.

	 	Rumen 	Komünistler’in içinde de çalışıyorduk. Dağıttığımız 	her kita­bın 	onların sansüründen geçmesi gerekiyordu. Kitapların ön 	sayfala­rında Karl Marx’ın bir resmi ve Lenin’in ve onun 	din karşıtı görüşle­rini tek­rarlayan metinler yer 	alıyordu. Sansürcüler ilk sayfalardan son­rasını zaten 	okumuyorlardı. Bu bizim için çok iyiydi, çünkü kitabın 	sonraki sayfalarının içeriği tümüyle Hıristiyan inancıyla 	ilgiliydi. San­sürcünün biri, “Din: Halkın Afyonu” 	başlıklı kitaplarımızdan birini çok beğendi. Elinde 	denetlemesi gereken pek çok kitap daha olduğun­dan, içine 	bak­mak zahmetine girmedi. Okusaydı, içeriğinde sadece 	Hı­ristiyan öğre­tişlerini ve düşüncelerini 	bulacaktı. Bazen bir şişe konyak karşılığında istediğimiz 	kitabı sansürden geçirtebiliyorduk.

	 	Rumen 	Komünistler’in sayısı birkaç binden milyonlara ulaşmıştı, 	çünkü 	karşılığında aldıkları Parti rozetleri onlar için yokluk ve 	açlık­tan 	kurtuluş 	demekti. Bu arada, Stalin’in kendi belirlediği ve başına 	“Köylüler 	Cephesinin” önderi olan Groza’yı atadığı “birleşik 	cephe” hükümeti kurulmuştu. Groza’yı “keşfeden” kişi 	unvanına sahip bakan Ana 	Pauker’ın yanı sıra, Rus güdümlü tüm yasama ve yürütme, 	üç Komünist 	Parti üyesinin elindeydi: Adalet Bakanı olarak atanan Luc­retiu 	Patrascanu, polis güçleri ve güvenlikten sorumlu İçişleri 	Ba­kanı Theohari Georgescu ve eski demiryolu işçisi, şimdiki 	Parti Bi­rinci Sekreteri Gheorghe Gheorghiu-Dej.

	 	Komünistler’in 	yönetime geçmesinden sonra Gheorghiu-Dej’in açılış 	konuşmasını yaptığı Ortodoks rahipler toplantısına gözlemci 	sı­fatıyla katılmıştım. Dej konuşmasında ödün 	vermeyen, kaba saba, ama şen tarzıyla tüm katılımcılara 	“unutmaya ve affetmeye” hazır oldu­ğunu 	bildirdi. Kilisenin geçmişte Demir Muhafızlar ve diğer sağ-cephe 	kuruluşlarla 	olan yakın ilişkisine rağmen, devlet din görevlileri­nin 	maaşlarını 	ödemeye devam edecekti. Konuşmasına, Hıristiyanlık ve Komünizm 	ilkeleri arasındaki benzerliklerden söz ederek büyük al­kışlar 	arasında 	son verdi.

	 	Gheorghiu-Dej, 	gayri-resmi toplantılarda ateist görüşünü ve Ko­münizm’in 	tüm dünyaya yayılacağına olan inancını içtenlikle ifade 	ediyordu. 	Aynı zamanda, evlerinin içini ikonalarla dolduran ve kızla­rını 	birer Ortodoks imanlı olarak yetiştiren yaşlı annesinden duygulu 	bir şekilde söz ediyordu. Eski yönetimler döneminde hapiste 	geçirdiği on bir yılda Kutsal Kitap’ı okumak ve farklı 	mezheplerden mahkûm­larla din 	konusunda tartışmak fırsatını bulmuştu. Hapisten, Ruslar 	gelmeden 	hemen önce kaçmıştı. Yardımsever bir rahibin yardımıyla 	saklanmış, böylelikle diktatör Antonescu’nun adamları 	tarafından tu­tuklanıp öl­dürülmekten 	kurtulmuştu. Din konusu o zor günlerinde Dej’in yüreğine 	dokunmuş olsa bile, geride hiçbir iz bırakmamıştı. Döndüğünde 	onu yıllarca beklemiş olan karısını terk etmiş, yerine genç 	ve güzel bir film oyuncusuyla beraber olmuştu. Evinin içi 	hiz­metkârlar ve iş takipçile­riyle doluydu. Ünlü ve 	zengindi; kimseyi din­leyecek zamanı yoktu.

	 	Din 	adamlarıyla yaptığı toplantılarda konuşma ruhsallığa doğru 	yönlendirildiğinde, 	daima kalıplaşmış Parti sloganlarıyla yanıtlardı. Yeni 	Romanya’da herkesin tam bir vicdan özgürlüğüne sahip olacağı 	konusunda 	güvence verirdi; bunun karşılığında meslektaşlarım da 	devlete 	zorluk çıkarmamaya söz verirlerdi. Bense bunları dinler, ancak 	görüşlerimi kendime saklardım. Bu toplantılarda birçok rahip, 	Komü­nizm şampiyonları olarak öne çıktı, ancak er ya da 	geç bir Parti dokt­ri­nine takılıp kendilerini cezaevinde 	buldular.

	 	Ülkedeki 	dini yok etme politikası hızla gelişiyordu. Kiliselerin sa­hip 	olduğu tüm varlıklar ve vakıflar devletleştirilmişti. Komünist 	gü­dümlü Din 	İşleri Bakanlığı tüm rahiplik kurumunu denetim altına 	al­mıştı. Din 	görevlilerinin 	maaşlarının ödenmesi ve atamaları tamamen bu bakanlık 	tarafından yapılıyordu. Yaşlı ve münzevi Patrik Nicodim, 	Ortodoks­luk’un başı olarak kabul ediliyordu, ama Parti’nin 	daha es­nek bir araca gereksinimi vardı. Dej bunun için kimin 	uygun olduğunu çok iyi bili­yordu – bu kişi bir yıl önce 	kendisini Faşistlerden saklayan rahipti. Böylece 	Rimicula-Vilcea bölgesinde basit bir ilahiyat okulu hocası olan 	rahip Justinian Marina, piskopos olarak atandı. Çok geç­meden 	Ro­manya’daki on dört milyon Ortodoks onun, unvanı dışında, 	her alanda “seçilmiş” Patrik’leri olduğunu anladı.

	 	Partinin 	bir sonraki hamlesi, sayıları iki buçuk milyona varan Roma ve 	Yunan Katolikleri’ni bölmek oldu. Doğu Kilisesi mensupları 	(Uni­ates) olan Yunan Katolikleri kendi geleneklerinin birçoğuna 	bağlı ka­lırken 	(örneğin rahiplerin evlenmesine izin veriliyordu), Papa’nın 	üstün yetkisini 	kabul ediyorlardı. Şimdi ise daha itaatkâr olan Orto­doks 	kili­sesiyle birleşmeye zorlanıyorlardı. Bu zoraki birleşmeye 	karşı olan ra­hiplerin 	ve piskoposların çoğu, yetkileri ellerinden alınıp hapse 	atıldılar. 	Roma Katolikleri’ne ise Vatikan’la tüm bağlarını kesmeleri 	emredildi. Bu emre karşı gelmenin bedelini ise çok ağır 	ödediler. Ül­kede, ceza­evlerini dolduran din adamlarının 	ve maruz kaldıkları kor­kunç uygula­maların 	öyküleri ağızdan ağza dolaşıyordu. Azınlık dini gruplar ise 	suskunlukla 	kaderlerini bekliyorlardı.

	 	Çok 	fazla beklemelerine gerek kalmadı. 1945 yılında Rumen Parla­mento 	binasında dört bini aşkın delegenin katılımıyla bir “Din 	İşleri Kongresi” toplandı. Piskoposlar, rahipler, hahamlar ve 	mollalardan oluşan büyük topluluk, duvarda resmi asılı duran 	Yoldaş Stalin’e kongrenin fahri başkanı olarak tezahürat 	yaparken, onun aynı zamanda Dünya 	Ateistler Birliği’nin de başkanı olduğu gerçeğini göz ardı 	et­meye 	çalıştılar. Güçsüz ve yaşlı Patrik Nicodim cemaati kutsadı; 	Baş­bakan Groza 	açılışı yaptı. Kendisinin de bir rahibin oğlu olduğunu 	açıklaması 	ve din konusunda desteklerini güçlü bir şekilde 	sürdüre­ceklerini bil­dirmesi tezahüratla karşılandı.

	 	Ortodoks 	başpiskoposlardan biri, kilisesini temsil eden geniş akar­suya 	geçmişte –yeşil, mavi, alacalı– farklı siyasi küçük 	kolların katıl­mış 	olduğunu, bu nedenle kızıl renkli bir kolun katılımını da 	mem­nunlukla karşılayacaklarını bildirdi. Ardından, 	Kalvinist, Luteryen grupların önderleri 	ve Hahambaşı söz aldı. Hepsi de Komünistler’le işbirliği 	yapmaya 	hazır olduklarını dile getirdiler. Yanımda oturmakta olan eşim 	daha 	fazla dayanamayıp gözyaşlarına boğuldu ve bana, “Kalk! 	Me­sih’in yüzündeki 	bu utancı temizle” dedi. Ona, “Bunu ya­parsam eşini 	kaybe­dersin” diye yanıt verdim.

	 	Bunun 	üzerine bana, “Benim bir korkağa ihtiyacım yok. Git ve ko­nuş” 	dedi.

	 	Söz 	almak için izin istedim ve memnuniyetle kürsüye davet edil­dim. 	Kongrenin 	düzenleyicileri, İsveç Kilise Heyeti ve Dünya Kilise­ler 	Konseyi üyesi Richard Wurmbrand’ın kutlayıcı demecini ertesi 	gün haber 	yapmayı umuyorlardı.

	 	Sözlerime 	kısaca Komünizm’e değinerek başladım. Rahipler ola­rak 	temel görevimizin geçici dünyasal yönetimleri değil, Tanrı’yı 	ve İsa Mesih’i yüceltmek ve O’nun sonsuz sevgi krallığını 	güncel boş işlere karşı korumak olduğunu bildirdim. Konuşmamı 	sürdürdükçe, saatlerce Parti’yi öven yalanları dinlemekten 	uyuşmuş olan rahiplerin yavaşça uyanmaya başladıklarını fark 	ettim. Birisi beni alkışlamaya başladı. Gergin ortam birden 	dağıldı ve delegeler ayağa kalkıp bana tezahürat yapmaya ve 	alkışlamaya başladı. Geçmişte bir zamanlar Ortodoks bir rahip 	olan, diğer zamanlarda ise etkin bir Faşist olan Din İşleri 	Bakanı Burducea 	söz hakkımın geri alındığını yüksek sesle bil­dirdi. 	Kendisine 	söz hakkımın Tanrı tarafından verildiğini söyledim ve 	konuşmamı sür­dürdüm. Sonunda mikrofon bağlantısını 	kestiler, ama katılımcılardan yükselen sesler nedeniyle hiç 	kimse zaten bir şey duyamıyordu.

	 	Kongre 	o gün için bu olayla sona erdi. Çevremdekiler Din İşleri 	Bakanlığı’nın rahiplik belgemi iptal edeceğini söyleyip, 	bunu engel­le­mek için (ismen olmasa da fiilen seçilmiş 	olan) Patrik’in desteğini is­tememi önerdiler. Justianian’a, 	büyük ilgi gördüğü Moskova seya­hati dönüşünde, 	birkaç denemeden sonra güçlükle ulaşabildim. Ro­manya’da 	kiliseye 	gidenlerin dörtte beşinin sorumluluğunu taşıyan, siyah sakallı, 	güler 	yüzlü, yeni görevinin saygınlığıyla dolu ve keskin bakışlı 	bu şahsın bana ayıracağı değerli zamanı, kendi sorunlarım 	ye­rine daha önemli 	şeyler için kullanmaya karar verdim. Ona, terfi etme­sinin 	ar­dından kendisi için sürekli dua ettiğimi söyledim. On 	dört mil­yon kişi­nin ruhsal sorumluluğunu taşımak, tek 	bir kişi için gerçekten ağır bir yük olmalıydı. Belki de, 	İ.S.177 yılında kendi rızası dışında Lyon pis­koposu 	olarak atandığında ağlayarak, “Çocuklar, ne yaptınız? Ben 	bu ağır yükün altından nasıl çıkabilirim? Kutsal Kitap, 	piskopo­sun doğru kişi olması gerektiğini bildirir” diyen 	Aziz Ireneyus gibi hissediyor ol­malıydı.

	 	Justianian 	konuşmam sırasında çok az şey söyledi. Fakat ben git­tikten 	sonra, dostlarımdan benim hakkımda bilgi almış. Rahiplik 	bel­gemin iptali bir süre için donduruldu. Daha sonra, polis 	tarafından altı haftalık sorgulanmam sırasında serbest 	bırakılmam için destek veren­lerin arasında Justinian da 	bulunuyordu. İlk görüşmemizin ardından beni Iashi’deki 	piskoposluk makamına davet etti; bu vesileyle yakın­laşma 	fırsatı bulduk. Kutsal Kitap konusundaki cehaleti şaşırtıcıydı, 	ama 	bu Ortodoks rahipler arasında istisnai bir durum değildi. Ona, 	Kaybolan 	Oğul benzetmesini aktarırken beni dikkatle dinledi. Ellerin­den 	tutarak, Tanrı’nın kaybolmuş olan her oğluna, Piskoposlara 	bile kucak 	açtığını söyledim. Benim bu çabalarımın yanı sıra diğer 	iman­lılar 	da ellerinden geldiğince Justinian’ı etkilemeye gayret ettiler. 	Tam da Tanrı’yla arasında bir sevgi ve dua yaşamı başlamışken, 	Parti, din kar­şıtı geniş kapsamlı bir hareket başlattı 	ve kendisinden birkaç yıl bo­yunca hiçbir haber alamadım.

	 	Tanrı 	karşıtı hareket, muhalefet partilerini yok etme hareketiyle 	bir­likte yürütüldü. Çünkü Stalin, müttefiklerinden 	istediklerini elde ettikten 	sonra göstermelik demokrasi de terk edilmişti. Romanya Ulu­sal 	Köylü Partisi’nin 	bu önemli önderi Iuliu Maniu, diğer on sekiz ki­şiyle 	birlikte gerçek dışı suçlamalarla yargı önüne çıkarılıp 	on yıl hü­küm giydiğinde, 	yetmiş 	yaşın üzerindeydi ve dört yıl sonra cezaevinde öldü. Ülkede 	hüküm sürmeye başlayan terör döneminde yaklaşık 60.000 	“devlet düşmanı” 	infaz edildi.

	 	Bu 	büyük kapsamlı tasfiye hareketine öncülük eden Adalet Bakanı, 	kırk yedi yaşındaki Lucretiu Patrascanu’nun, eski dönemlerde 	baskı gören 	Komünistler’in savunulmasında Maniu’dan büyük destek gör­müş 	olması ironiktir. Bu ikili, Kral Michael ile (Patrascanu’nun daha 	sonra Romanya adına Moskova’da imzaladığı) ateşkes 	sözleşmesinin hazır­lanmasında birlikte çalışmışlardı. 	Maniu susturulduktan sonra, Patras­canu ve diğer parti 	yetkilileri halkın çok sevdiği genç kralı tah­tını 	bı­rakmaya mecbur ettiler.

	 	Artık 	bir Halk Cumhuriyeti kurulmuştu – yönetimin başında kim 	olacaktı? Bu kişi elbette kukla Groza ya da herkesin nefret ettiği 	Ana Pauker olmayacaktı. Patrascanu’nun hayranları ise, onda 	Romanya’yı Stalinci aşırılıklardan uzaklaştıracak ulusal 	Komünist bir potansiyel görüyorlardı. Toprak sahibi bir aileden 	gelen ve Batılı bir Komünist imajına sahip olan Patrascanu’nun 	kendisi için, bir Kızıl olmanın bir Rumen olmaktan sonra 	geldiğini açıklaması halk tarafından olumlu karşılanmıştı.

	 	Yönetimin 	başına kimin geçeceği sorusu Parti Merkez Komi­tesi’nde 	heyecanlı tartışmalara yol açıyordu.

	 	Rahiplik 	yaşamım o güne dek benim için oldukça tatmin edici geç­mişti. 	Ailemin ihtiyaçları için gerekli olan her şeye sahiptim. 	Ce­maatim 	bana 	saygı duyup güveniyordu. Ancak huzursuzdum. Diktatör bir rejim 	benim 	için değerli olan her şeyi yok ederken ve insanlar inançları 	uğ­runa acı çekerlerken, olağan yaşantımı sürdürmeme 	neden izin verili­yordu? Sabina ile birlikte geceler boyu dua 	ettik ve Tanrı’dan çarmıhı taşımamıza izin vermesini 	diledik.

	 	Süregelen 	kapsamlı tasfiye hareketi sırasında tutuklanmam, duaları­mın 	bir yanıtı olarak düşünülebilirdi. Yine de hücremde bana 	eşlik edecek ilk kişinin Yoldaş Patrascanu’nun kendisi 	olacağını asla ak­lıma getire­mezdim.

	 	Calea 	Rahova’daki hücre kapısından içeri giren, uzun boylu Adalet 	Bakanı’nı gördüğümde beni sorguya çekmek için geldiğini 	sanmıştım. Hangi nedenle bu denli onurlandırılıyordum? Ancak 	kapı ardından ki­litlendi. Gömleğinin yakası açık ve 	kravatsızdı. Sonra ayakkabılarına gözüm takıldı – 	bağcıkları yoktu! Hücremin ikinci konuğu, ülke yö­ne­timine 	Komünizm’i getiren kişiydi.

	 	Tahta 	yatağa oturdu ve ayaklarını yukarı kaldırdı. Eski bakan, yeni 	hapishane kuşu, düştüğü bu durumun entelektüel duruşunu 	etkileme­mesi için çaba gösteriyordu. Mart ayazından 	korunmak için kalın pal­tolarımıza sarılmış bir vaziyette 	konuşmaya başladık. Patrascanu’nun doktrinlerinin adaleti 	temelinden yıktığını ve büyük kayıplara neden olduğunu 	bilmeme rağmen, onu bir insan olarak sevmek ve samimi­ye­tine 	inanmak mümkün olabilirdi. Tutuklanmasını umursamaz bir ta­vırla 	geçiştirdi. Bu, cezaevindeki ilk deneyimi değildi. Geçmiş 	dö­nemdeki yönetimlerce 	defalarca tutuklanmıştı. Gördüğü rağbetin gide­rek 	artması diğer 	parti üyelerinin ona karşı tavır almalarına neden ol­muştu. 	Son kongre 	toplantısında İçişleri Bakanı Theohari Georgescu tarafından 	sı­nıfların kaldırılması davasına ihanet eden bir burjuva 	ol­makla suçlan­mıştı. 	Kendisine yöneltilen ikinci bir suçlama da, eski yönetim 	sırasında 	birlikte hapishanede yattığı Maliye Bakanı Vasila Luca’dan 	gelmişti: “Emperyalist güçlerden büyük yardım görmüş 	ol­mak”. Bütün bu suç­lamalar, bir başka eski dostu, 	Ana Pauker tarafın­dan desteklemişti.

	 	Kendisine 	komplo kurulduğundan bir süredir haberdar olduğunu, an­cak 	bir olayın özellikle aleyhinde kullanıldığını anlattı. 	Georgescu’nun 	yardımcılarından birine, mahkûmlara işkence edildiği 	iddiasında gerçek payı 	olup olmadığını sormuştu. Bakanlık yetkilisi ona, elbette 	merha­meti 	hak etmeyen ve özellikle işbirliği yapmamakta direnen devrim 	karşıtlarının 	olduğunu bildirmişti. Duydukları Patrascanu’yu çok ra­hatsız 	etmişti. Bunca yıl Parti’nin başa geçmesi için gösterdikleri 	çaba­ların 	sonucu bu mu olmalıydı? Bu protestosu Georgescu’ya rapor 	edil­miş, ardından da kongrede hain ilan edilmişti.

	 	“Kongreyi 	terk ederken aracımda yeni bir şoförün beklediğini fark et­tim. 	Bana her zamanki şoförümün hasta olduğunu söylediler. Araca 	biner binmez arkamdan iki polis memuru da beni izledi. İşte şimdi 	de bu­radayım!”

	 	Eski 	yetkilerinin en kısa zamanda iade edileceğini umuyordu. Ak­şam 	yemeği geldiğinde bu konuda ben de umutlandım. Kendisine 	haş­lanmış 	arpa bulamacı yerine tavuk, peynir, meyve ve şarap verildi. 	Patrascanu 	bir kadeh şarap aldı ve iştahı olmadığını söyleyerek 	tepsiyi önüme doğru itti.

	 	Ben 	iştahla yemek yerken, ilginç öykülerine başladı. Donanma 	Ba­kanı olmak isteyen İsviçreli bir senatöre, ülkenin 	Başbakanı, “Ama bi­zim donanmamız yok ki?” diye karşılık 	verdiğinde, senatör, “Ne fark eder ki. Eğer Romanya’nın bir 	Adalet Bakanı oluyorsa, bizim de bir Donanma Bakanımız neden 	olmasın?” demişti. Hem yaratıcısı hem de şimdi bir kurbanı 	olduğu adalet kavramıyla alay eden bu öykü, Patras­canu’nun 	çok hoşuna gidiyordu.

	 	Ertesi 	sabah Patrascanu’yu aldılar. Sorguya götürüldüğünü 	sanı­yordum. 	Akşam gergin bir halde geri döndüğünde, sorgulanmaya de­ğil, 	hukuk 	dersleri vermek üzere üniversitesine götürüldüğünü anlattı. 	Parti, 	tutuklanmasının 	bir süre gizli kalmasını istiyordu; o da geçmiş otuz yıllık 	Komünist disiplini ile bu isteğe itaat ediyordu. Benimle 	ko­nuşu­yordu, çünkü dışarıda bile, başka bir 	kişiyle konuşmasına izin verilmi­yordu. 	Karısına “gözlem altında olduğundan” söz etmesi ya da 	birinden 	görüş 	almak istemesi bile en ağır suç sayılıyordu. Bu tecrit edilme 	amacına 	ulaşmış ve sinirlerini zayıflatmıştı. Bir daha özgür 	kalacağımı düşünmesi için hiçbir neden olmadığından 	benimle tüm açıklığıyla ko­nuşabiliyordu.

	 	Patrascanu 	geçmiş yaşantısından söz ettikçe, Komünist olmasının 	nesnel bir karara dayanmadığını, eski sorunlara karşı bir 	başkaldırıdan kaynaklandığını ilgiyle gözlemledim. Zengin 	bir adam olan babası I. Dünya Savaşı’nda Almanlar’ı 	öylesine güçlü bir şekilde desteklemişti ki, 	müttefiklerin zaferinin ardından tüm aile bireyleri toplum 	tarafın­dan 	dışlanmıştı. 	Genç Patrascanu üniversite eğitimi için Almanya’ya gitmek 	zorunda kalmıştı. Geri döndüğünde, kendisine kucak açan 	ye­gane par­tiye kayıt olmuştu. İlk eşi bir Komünist’ti 	ve Stalin’in tasfiye hareketi sırasında öldürülmüştü. 	İkinci eşi de parti üyesiydi ve karımın eski bir okul 	arkadaşıydı.

	 	Patrascanu’ya 	inançlarının kökünü açıklamaya çalıştım. “Siz de Marx 	ve Lenin gibisiniz. Onların düşünce ve eylemleri de geçmiş 	yıl­larda 	çektikleri acılarla biçimlenmişti. Marx kendini bir dahi olarak 	görüyordu, ancak Yahudi karşıtlığının zirvede olduğu bir 	dönemde, Almanya’da 	devrimciliğin haricinde dehasını dışa vuracak hiçbir çıkış 	yolu bulamadı. Lenin’in kardeşi ise, Çar’a suikast 	girişiminden dolayı idam edilmişti – bu yüzden çektiği acı 	ve öfke, Lenin’i tüm dünyaya düşman hale getirdi. Sizin için 	de benzeri nedenler geçerlidir.”

	 	Patrascanu 	bu görüşümü kabul etmedi. Sinirlerini, kilisenin geç­mişte 	yaptığı 	yanlışları anlatarak yatıştırma yolunu seçti. Borgia 	aile­sinin Papalık 	yaptığı karanlık dönemler, İspanyol engizisyonu, Haçlı­ların 	vahşeti ve Galileo’nun yargılanması; hepsi tek tek incelendi.

	 	“Ama 	kilisenin yanlışları ve suçları bizim ona daha fazla hayranlık 	duymamamıza neden olmadı mı?” diye sordum. Şaşkınlıkla, ne 	demek istediğimi sordu.

	 	“Bir 	hastane kan ve irin kokusuyla dolu olabilir, ancak bunda da bir 	güzellik 	vardır; çünkü oraya korkunç yaraları olan hastalar kabul 	edilir. 	Kilise de Mesih’in kendi hastanesidir. Orada milyonlarca hasta 	sev­giyle tedavi edilir. Kilise günahkârları kabul eder; 	ancak onlar yine de günah 	işlemeye devam ederler. Kilise ise onların bu isyanları yü­zünden 	suçlanır. 	Bana göre kilise, çocukları suç işlese de onların arka­sında 	duran 	şefkatli bir anne gibidir. Kiliseye hizmet edenlerin politi­kaları 	ve 	önyargıları ise, Tanrı’dan gelenlerin –yani Kutsal Kitap ve 	öğretileri, ibadet 	ve sakramentlerin– çarpıtılmış biçimidir. Hataları ne 	olursa olsun 	kilise, özünde birçok yüceliği barındırır. Denizlerde de her 	yıl binlerce insan boğulur, ama hiç kimse denizin güzelliğini 	tartışamaz.“

	 	Patrascanu 	gülümsedi: “Aynı şeyleri Komünizm için de iddia ede­bilirim. 	Uygulayıcıları mükemmel değil –aralarında haydutlar bile 	var– 	ancak kuramsal olarak bir kusur bulunamaz.”

	 	“İsa 	Mesih’in dediği gibi, ‘o 	zaman sonuçlarına göre hüküm ver’’” 	dedim. 	“Hazin olaylar kilise tarihini lekelemiştir, ama yine de kilise 	tüm 	dünya insanları için sevgi ve ilgi kaynağı olmuştur. 	Bünyesinde birçok kutsal 	yetişmiştir; merkezinde ise kutsalların kutsalı olan İsa Mesih 	vardır. 	Oysa sizin örnek aldığınız insanlar kimler? Biyografi yazarı 	ve Moskova’daki Marx Enstitüsü direktörü Rizanov tarafından 	bir ayyaş olarak 	tanımlanan Marx gibi insanlar. Ya da eşi tarafından uslanmaz bir 	kumarbaz olduğu ve kaleminden zehir aktığı söylenen Lenin. 	‘Onları meyvelerinden tanıyabilirsin.’ Komünizm milyonlarca 	masumu katlet­miş, ülkeleri batırmış, yalan ve korkuyla 	hüküm sür­müştür. Bunun iyi yönü nerede?”

	 	Patrascanu 	“Parti doktrininin mantığını” savundu.

	 	Ona 	doktrinlerin o haliyle bir anlam taşımadıklarını söyledim. 	“Say­gın isimler altına sığınarak iğrenç eylemler 	gerçekleştirilebilir. Hitler de, 	Lebensraum 	(yaşama alanı) ideali uğruna mücadele etmek­ten söz ede­rek 	kitlesel katliamlar gerçekleştirdi. Stalin ise, ‘İnsanlara 	çiçek gibi bakmalıyız’ diyerek kendi karısını ve sizin 	karınızı öl­dürdü.”

	 	Patrascanu 	sözlerimden rahatsız olmuş görünüyordu, buna rağmen 	içtenlikle, “Uzun vadeli planımız dünyayı 	komünistleştirmektir. Bi­zimle yolun sonuna dek gitmeye 	gönüllü küçük bir kitle var, ancak kendilerine ait nedenlerle 	geçici bir süre bizimle birlikte olacak kişileri daima 	bulabiliriz. İlk önce Naziler’e karşı müttefiklerle işbirliği 	yapan Romanya 	Kralı ve soylu sınıfı vardı. Amaçlarımıza hizmet ettikten 	son­ra 	onları ortadan kaldırdık. Ortodoks kilisesini vaatlerle ele 	geçir­dik, onu yok etmek üzere alt mezhepleri kullandık. 	Küçük çiftçileri toprak sahiplerine karşı, ardından yoksul 	köylüleri zengin çiftçilere karşı kul­landık; şimdi 	hepsi bize hizmet edecekler. Bunlar hep Le­nin’in 	taktik­leridir ve sonuç getirirler!” dedi.

	 	“Herkes 	tüm yol arkadaşlarınızın geçmişte hapse atıldığını, idam 	edildiğini ya da bir şekilde ortadan kaldırıldığını biliyor. 	İnsanları kul­landıktan sonra kaldırıp atmaya nasıl devam 	edebiliyorsunuz?” diye sordum.

	 	Patrascanu 	gülerek, “Çünkü onlar aptallar. Örneğin, I. Dünya 	Sa­vaşı’ndan on yıl sonra ünlü Bolşevik düşünür 	Bukharin, Troçki’nin, silahlı gücüyle bir dünya devrimi yapma 	planlarına karşı geldi. Kapi­talist ülkelerin birbirlerine 	saldırmasını beklemenin ve kazanan tarafla birlik olarak, mağlup 	ülkelerin paylaşılmasında aslan payının alınma­sının 	daha iyi olduğunu savundu. Bu olağanüstü bir kehanetti, ancak 	kimse 	ciddiye almadı. Eğer Batı dünyası, bunun sonucunda Av­rupa’nın 	yarısının ve Asya’nın üçte ikisinin Komünist olacağını 	bil­seydi, son savaş asla yapılmazdı. Bizler şanslıyız, 	çünkü düşmanları­mız iddiala­rımızı dikkate 	almıyor; kitaplarımızı okumuyor, bu nedenle açıkça 	ko­nuşabiliyoruz” dedi.

	 	Bu 	iddiasındaki bir kusura dikkatini çekerek şöyle dedim: 	“An­lamıyor musunuz Patrascanu? Siz insanları nasıl 	kullanıp attıysa­nız, kendi yoldaşlarınız da sizi öyle 	kullanıp attı. Lenin’in doktrinleri­nin şeytani mantığına 	karşı körleştiniz mi?”

	 	Patrascanu’nun 	acısı ilk kez yüzüne vurdu: “Fransız devriminde Danton 	giyotine götürülürken locada Robespierre’i gördü ve 	haykırdı: ‘Sen 	de beni takip edeceksin!’ Sizi temin ederim –onlar da– Ana 	Pauker, 	Georgescu, Luca ve diğerleri de benim yolumu izleyecek.”

	 	Gerçekten 	de üç yıl içinde onu izlediler.

	 	O 	gece daha fazla konuşmadık. Saat ondan sonra kapı açıldı ve 	yeni ismimle çağırıldım. Dışarıda üç kişi bekliyordu. 	Sonradan isminin Appel olduğunu öğrendiğim bir tanesi giyinmemi 	söyledi. Patrascanu paltomu 	da giymemi, böylelikle darbelerden korunabileceğimi fısıl­dadı. 	Gözlerim kapatıldı ve görmediğim bir koridordan geçerek bir 	odaya girdim. Ardından gözlerimi açtılar.

	 	Gözlerimi 	adeta kör eden güçlü bir ışığın tam karşısına 	oturtuldum. Karşımda 	belirsiz bir gölge seçebiliyordum. Bir süre sonra beni sor­guya 	çekecek 	kişinin, polis müfettişiyken Komünistler’e bilgi sızdır­dığı 	için başı 	belaya giren ve şimdi de sorgu yargıcı göreviyle ödül­lendirilen 	Moravetz 	olduğunu fark ettim.

	 	“Vasile 	Georgescu, masada kağıt kalem var. Sandalyenizi yanaştı­rın. 	Yaşantınızı ve neler yaptığınızı lütfen yazın” dedi.

	 	Onu 	özellikle neyin ilgilendirdiğini sordum.

	 	Moravetz 	alaycı bir ifadeyle kaşlarını kaldırarak, “Bir rahip olarak 	birçok itiraf dinlemişsinizdir. Biz de sizi buraya itiraf etmeniz 	için ge­tirdik” dedi.

	 	İman 	ettiğim güne dek yaşantımın kısa bir özetini yazdım. Sonra 	bu 	yazdıklarımın Parti yetkililerin dikkatini çekip 	etkileyebileceğini dü­şünerek 	ayrıntılı biçimde –onlar gibi ateist olan birinin– 	gözlerinin gerçeğe 	nasıl açıldığını anlattım. Bir saatin sonunda Moravetz 	kağıdı aldı, 	“Bu gece için yeter” dedi. Hücreme geri döndüm, Patrascanu 	uyuyordu.

	 	Rahatsız 	edilmeden birkaç gün geçirdim. Komünistler, polis yön­temlerinin 	aksine, tutuklunun ilk şokla konuşmasını beklemez, 	olgun­laşmasını 	beklerler. Sorgulamayı yürüten kişi isteğini açık etmez, 	avına sinsice 	yaklaşarak onda suç ve endişe duygularının gelişmesini bekler. 	Kişi neden tutuklandığını düşüne dursun, gerilim sürekli 	erte­lenen du­ruşma, 	idam mangasının teybe alınmış sesi, diğer tutukluların 	çığlıkları 	gibi diğer öğelerle arttırılır. Kişi artık doğru 	düşünemeyecek duruma gelir. 	Yaptığı hatalar birbirini izler, ta ki bitkinlikten suçunu kabul 	edene dek. O zaman sorgulamayı yürüten kişi, mahkûmun ha­linden 	anlarmış 	gibi davranmaya başlar. Tutuklu suçlu olduğunu ve cezayı hak 	ettiğini kabul ettiği takdirde, ona bu sıkıntılı durumunun 	sona erebile­ceğine 	dair umutlar vermeye başlar. Birkaç gün sonra Appel geri döndü 	ve sayısız sorgulamaların ilki başladı.

	 	Bu 	kez Appel tarafından bodrum katına götürüldüm. Bana bir 	san­dalye ve cebinden çıkardığı şekerlemeyi uzattı. Bir 	diğer kişi not alı­yordu. 	Appel ifademi inceledi ve kişinin düşüncesinin ait olduğu 	sı­nıfa göre 	biçimlendiğinden, proleter bir kökenden gelmemem nede­niyle 	benim 	de birtakım gerici görüşlerim olması gerektiğini bildirdi. 	Ap­pel’in de proleter sınıfa ait olmadığına kuşkum 	yoktu, hiçbir önemli Parti düşünürünün bu anlamda birer 	“emekçi” olmadığına dik­kat çek­tim. 	Marx bir avukatın oğluydu, Engels’in babası mülk sahi­biydi, 	Lenin 	ise soylular sınıfına aitti. Sınıf, tek başına kişinin 	düşün­celerini etkile­mezdi.

	 	Appel 	sözümü kesti: “Bay Teodorescu ile ne tür ilişkiler 	içindey­di­niz?

	 	“Birçok 	Teodorescu tanıyorum, hangisini kast ediyorsunuz?”

	 	Appel 	beni yanıtlamak yerine Kutsal Kitap ve Yeşaya’nın Me­sih’in 	gelişine dair peygamberlikleri üzerine konuşmaya başladı. Söz 	arasında, 	ansızın 	kitaplarımın Rus askerlerine dağıtımında ya da Dünya 	Kiliseler Konseyi 	adına yaptığım çalışmalara yardımcı olan ki­şilerin 	adlarını sı­ralıyordu. Appel son derece kibar ve ısrar 	etmeyen bir tutum sergili­yordu. Ani sorularına verdiğim 	tepkiler yanıtlarımdan daha fazla ilgi­sini çekiyordu. Bu 	tutumuna bir anlam veremiyordum. Bir saatin so­nunda şaşkınlık 	içinde hücreme geri döndüm.

	 	Patrascanu 	oyalanmak amacıyla bana Parti’nin Romanya’daki Hıristi­yanlık’ı 	kökünden yok etme tasarılarını anlatmaya başladı. Ana Pauker, 	Georgescu 	ve diğer Merkez Komite üyeleri, Patrik Justinian ile gizli bir 	toplantı yapıp, onun bu amaca iyi bir şekilde hizmet ede­ceğine 	karar vermişti.

	 	“Justinian’ın 	Tanrı’yla hiçbir ilgisi yoktur. İhtiyar Nicodim ise son 	günlerini yaşıyor. Savaşın başında sürüsüne yedi başlı 	Bolşevik cana­varına karşı mücadele etmeleri gerektiğine 	dair buyruklar veren, ama Hitler’le aramız açıldığında 	sürüsünü Nazi canavarına karşı Kızıl Or­du’yla 	savaşmaya zorlayan bir kişiye saygı duyulabilir mi? Nicodim işte 	böyle 	yaptı; bunu bütün ülke biliyor. Kilisenin prensleri ve diğerleri 	de 	ondan daha az kötü değiller. Onlarla bir yere varılamaz!”

	 	Kendisine 	cezaevinden umduğu gibi kısa sürede çıkamazsa, daha örnek 	alınacak Hıristiyanlar’la da tanışma fırsatını bulacağını 	söyle­dim.

	 	“Patrik 	Nicodim iyi insan, ancak çok yaşlı ve yorgun. Ne Justinian’ı 	ne 	de aynı yola zorla sokulmuş diğerlerini yargılayabilirim. Bu, 	adeta güzel bir kızdan yararlanıp ardından onu iffetsizlikle 	suçla­mak gibi bir şey olur.”

	 	Bu 	tarz bir çıkışın, cinsellik konularında kabaca konuşmayı 	yeğle­yen 	Patrascanu’nun 	dikkatini çekebileceğini düşünüyordum. Ona Hı­ristiyan 	sevgisinin ne olduğunu anlatmaya çalıştım. Kendisini 	sıkıntı­larına öy­lesine 	kaptırmıştı ki, ilk önce beni dinlemedi. Ancak okumayı seven 	bir 	kişiydi ve okuyacak bir şeyi yoktu, bu yüzden oyalanmak için 	benimle tartışmaya başladı. Din konusunda, “Ben bunların 	hepsini okulda oku­dum. Dua ederdim, ancak sonradan vazgeçtim” 	dedi.

	 	“Neden?” 	diye sordum.

	 	“Sizin 	Mesih’iniz çok fazla şey istiyor. Özellikle, kişi gençken.”

	 	“Ben 	kendim İsa Mesih’in insandan bir şey istediğini asla 	düşün­medim. Oğlum Mihai küçükken ona, doğum günümde 	bana bir hediye alması için para verirdim. İsa Mesih de sahip 	olmamızı istediği er­dem­lerle 	bizi ödüllendirir ve bizi daha iyi kişiler yapar. Siz belki de 	din konusunda 	iyi öğretmenlere rastlamamışsınız.”

	 	“Belki 	de. Onlara sık rastlanmıyor.” Patrascanu esneyerek ayağa 	kalktı, “Ayrıca Hıristiyanlık’ta kabul edemeyeceğim o kadar 	çok şey var ki.”

	 	“Örneğin?”

	 	“Alçakgönüllülük, 	özellikle de zorbalığa baş eğmek. Aziz Pavlus’un Romalılar’a 	Mektubu’nu örnek al. Orada tüm yetkinin Tanrı tarafından 	verildiğini 	söyler. Bu nedenle itaat etmemiz, vergile­rimizi ödememiz, 	zorbalıklara boyun eğmemiz gerektiği bildirilir – üstelik 	dünyaya Ne­ron’un hakim olduğu bir dönemde!”

	 	“Kutsal 	Kitap’ı yeniden okursanız devrimci bir ateşle dolu oldu­ğunu 	göreceksiniz. Yahudi kölelerin firavuna karşı ayaklanmalarıyla 	başlar; Samuel, Yael, Yehu ve diğer birçok kişinin zorbalığa 	karşı başkaldı­rıyla sürer. Daha ileriye gitmeden önce 	kendine, Tanrı tara­fından onaylanmış 	bu yetkinin, yönetimin başına nasıl geldiğini sor. Genellikle 	bu bir ayaklanma sonucu olur – yani yetkiye itaat etmek demek, 	başarılı bir 	devrim yapmış olanlara itaat etmek demektir. Amerikan Başkanı 	Washington da İngilizler’i devirerek başa geç­mişti.”

	 	Patrascanu, 	“Yani Lenin’in Çarları devirdiği gibi” diye yanıt verdi.

	 	“Ama 	o daha korkunç bir şiddet dönemi başlattı. Komünist 	zorba­lığına son verip ülkeye özgürlüğü getirecek bir 	kişi elbet bir gün çıka­caktır. 	O kişi Tanrı’nın yetkilendirdiği kişi olacaktır. O zaman ona 	itaat 	etmeliyiz. Kutsal Yazılar’daki asıl öğreti zorbalara baş 	eğmemiz ge­rektiği 	değil, başarı şansı olmayan başkaldırılarla gereksiz yere 	kan dökülmesini 	önlemektir.”

	 	Patrascanu, 	“Sezar’ın hakkı Sezar’a verin” sözlerine ne 	diyeceksi­niz? Bu sözleriyle İsa Mesih, Yahudiler’i Romalı 	zorbaya baş eğmeye teşvik ediyordu elbette, değil mi?” diye 	sordu.

	 	“İlk 	Sezar bir zorbaydı – Roma’da bile. Kendi kendini diktatör ilan 	eden bir generaldi. Ondan sonra başa geçenlerin, zor kullanılarak 	bir Roma sömürgesi yapılmış Filistin üzerinde –tıpkı 	Ruslar’ın bu ülkede oldukları gibi– hiçbir hakları yoktu. 	İsa Mesih’in sözleri açıkça şunu kastediyor: 	‘Sezar’ın hakkını Sezar’a –gerisine atacağınız bir 	tekme ile– 	verin ve onu dışarı atın.”

	 	Patrascanu 	bu sözlerime kahkahayla karşılık verdi. “Eğer her rahip 	Kutsal 	Kitap’ı sizin gibi açıklasaydı, çok geçmeden daha iyi bir 	an­laşma 	noktasına varırdık.”

	 	Oysa 	ben bundan pek emin değildim.

	 	Bir 	gece, ona Hıristiyan inancının özünü kısaca anlatmamı 	istedi. Ona İznik İnanç Bildirgesi’ni ezberimden okudum. “Ama 	bunun kar­şılığında siz de bana Komünist bildirgesi 	aslında nedir anlatmalısınız” dedim.

	 	Patrascanu 	bir süre düşündü ve, “Biz Komünistler tüm dünyaya egemen 	olacağımıza inanıyoruz” dedi. Bu sözlerin ardından kirli 	yata­ğına uzandı.

	 	Patrascanu 	ertesi sabah hücreden alındı. Onu bir daha hiç görme­dim. 	Birlikte geçen son haftada oldukça yakınlaşmıştık. Sözlerimin 	onu ol­dukça etkilediğinin farkındaydım, ancak bunu kabul 	etmek işine gel­memişti. Başına neler geldiğini ancak 	yıllar sonra öğrenebildim.

	 	Bir 	sonraki sorgulayıcım olan Vasilu ağzının içinden konuşmayı 	seven ufak tefek bir adamdı. Bana elindeki bir listeden sorular 	yöneltmeye başladı. İlk sorusu en zoruydu: “Tanıdığınız 	herkesin ismini, nerede tanıştığınızı ve aranızdaki 	ilişkinin ne olduğunu sırayla yazın.” Koru­mam gereken 	birçok dostum vardı, ama polis onları gizlemeye çalıştı­ğımın 	farkına vardığı takdirde üzerlerindeki şüphe iki kat daha 	arta­caktı. Duraksamam üzerine Vasilu, “Seçmece yapma, 	“herkesi” yaz!” diye tersledi.

	 	Başlangıç 	olarak kilise cemaatimdeki kişilerin ve bilinen yardım­cı­larımın 	isimlerini yazdım. Bu liste birkaç sayfayı kapladı. Ayrıca 	aklıma 	gelen tüm Komünist Parlamento üyelerinin ve tanıdığım tüm 	muhbir­lerin adlarını ekledim.

	 	Vasilu, 	“İkinci sorum: Devlete karşı gelecek neler yaptığını 	sıra­la­manı istiyorum!”

	 	“Ne 	ile suçlanıyorum?”

	 	Vasilu 	masaya vurdu. “Neler yaptığını biliyorsun! Haydi hepsini 	itiraf et. İşe Ortodoks meslektaşların Peder Grigoriu ile 	ilişkilerini ve onun hakkındaki düşüncelerini yazarak 	başlayabilirsin. Durma, sadece yazmaya devam et!”

	 	Din 	adamlarına sürekli olarak birbirlerine dair sorular yöneltilirdi. 	Yani Protestanlar’dan Ortodoks rahipler hakkında, Katolikler’den 	Ad­ventistler 	hakkında bilgi vermeleri istenirdi. Böylelikle mezhepler arası 	rekabet 	körüklenirdi. Tutuklunun yazdığı herhangi bir şey onu tuzağa 	düşürmek için kullanılabilirdi. Tutukluya, “Kısaltılmış 	isminle imzala, buradaki uygulama böyle” denirdi. Farklı 	isimlerle imzalatılan birkaç ifadeden sonra, kendisinden bir 	dostunu ihbar etmesi istenirdi. Bunu yapmadığı takdirde sahte 	isimlerle ifade vermiş bir muhbir ol­duğunun ilan edileceği 	bildirilirdi. Bu tehdit sayesinde birçok muhbir kazan­mışlardı. 	Sorgulamalar arasındaki uzun sessiz bekleyişlerde, yeni so­rular 	hazırlanırken kişi daha önceden neleri anlatıp, neleri 	giz­lediğini hatırlamak için büyük çaba gösterirdi. 	Sorgulamaya genellikle iki kişi katılırdı ve soruları 	ellerindeki listeden okurlardı. Biri dışarı çıkarsa, diğeri o 	dönene dek hiç konuşmazdı. O ilk dönemlerde, sor­gulamayı 	yürütenlerden bazıları bir şekilde yaşamlarını kazanmak 	zo­runda olan yeterince dürüst insanlardı. Böylelerinden 	biri, arkadaşı dı­şarı çıktı­ğında, bana hakkımda 	yapılmış olan ihbarları gösterdi. Bun­lardan ba­zıları 	güvendiğim kişiler tarafından imzalanmıştı – onlara ne 	kadar şiddetli 	bir baskı yapıldığını tahmin edebiliyordum.

	 	Uzun 	bir sorgulama sürecinin başındaydım. Tutuklu sayısı çok 	faz­laydı, 	buna karşın sorgulayacak vasıflı eleman sayısı yetersiz 	kalı­yordu. 	Bu yüzden Sovyet yöntemleriyle sürekli eleman 	yetiştirilmek­teydi. En azından, kendimi sorguya hazırlayacak 	zamanı buluyordum. Bir gün saçım kesilirken, berber fısıltıyla 	karım Sabina’nın iyi oldu­ğunu ve ça­lışmalarını 	sürdürdüğünü bildirdi. Bu haber beni tarif edilemez derecede 	rahatlattı. Sabina’nın da tutuklanmış olabileceğini, oğlumuz 	Mihai’nin ise 	açlığa ya da komşuların merhametine terk edildiğini 	düşünmüştüm. 	Artık ruhsal özgeçmişimle ilgili olarak beni sorgulayanlara 	istedikleri kadar bilgi vermeye hazırdım. Diğer konu­larda 	ise elimden geldiğince az 	bilgi verdim. Bir dostumun geçmişte Batı bloğuna yaptığı bir 	geziden 	bahsetmek 	bile, onun ve ailesinin tu­tuklanma ve işkence görmesine neden 	olabilirdi.

	 	Sorgulanmam 	aylarca sürdü. Komünist idealler kişinin beynine aşılanmadan 	önce kişiden suçlu olduğunu kabul etmesi beklenirdi. Bu 	ideallerin köklenmesi ise tamamen Parti’nin gücü altında 	olduğunuzu kabul ettikten ve geçmişinizin tüm ayrıntılarını 	açıkladıktan sonra ger­çekleşirdi.

	 	Romanya’daki 	yaşamın dört “oto”dan oluştuğu söylenir. Çalıştığı­nız 	işyerinde düzenli olarak kaydedilen “Otokritik”, sizi Gizli 	Polis ta­ra­fından sorgulanmaya götüren “Otomobil”, 	sizi yazmaya zorladıkları “Otobiyografi”, son olarak da 	“Otopsi”.

	 	İleride 	işkence göreceğimi bildiğimden, dostlarımı ele vermek yerine 	kendimi öldürmeye karar verdim. Bir Hıristiyan için ölümün 	İsa Me­sih’le buluşmak olduğuna inandığımdan, vicdanen 	tereddüt etmiyor­dum. 	O’na durumumu anlattığımda, beni anlayacağından emindim. Eğer 	Azize Ursula, manastırını yağma eden barbarlara karşı 	bekaretini kaybetmektense kendini öldürmeyi yeğlemişse, benim de 	dostlarımı koruma görevim, yaşamdan daha değerliydi.

	 	Kimsenin 	intihar planımın farkına varmaması gerekiyordu. Gardi­yanlar 	düzenli olarak hücreleri denetliyor, kesici alet ve benzeri şeyler 	arıyorlardı. Bir sabah viziteye çıktığımda doktora, sürekli 	uykusuzluk çekmem nedeniyle sorularda istenilen tüm ayrıntıları 	anımsayamadı­ğımı ve bu nedenle tam yanıtlar veremediğimi 	söyledim. Doktor bana bir 	uyku ilacı verdi. Gardiyan her akşam ilacı yuttuğumdan emin 	ol­mak için 	başımda bekliyordu. Aslında hapı yutarmış gibi yapıp dili­min 	al­tında saklıyordum. Biriktirdiğim hapları nerede 	saklayacağım da sorun oldu. 	Onları üzerimde taşıyamazdım – bana her şey olabi­lirdi. 	Şiltemin 	arasına koyamazdım, çünkü her sabah silkelenip kat­lanması 	gereki­yordu. Patrascanu’dan kalan şilteye ufak bir delik 	açıp, hapları saman­ların içine saklamaya başladım.

	 	Ayın 	sonunda otuz hap birikmişti. Hapların varlığı işkence altında 	konuşacağım korkusu için rahatlatıcıydı, fakat onları 	düşündüğümde ruhumu 	derin bir karanlık kaplıyordu. Yaz mevsimi gelmişti. Sokak­tan 	dış dünyanın sesleri geliyordu – bir tramvayın çıkardığı 	sesler, şarkı söyleyen 	bir kız, çocuklarına seslenen anneler. Havada uçuşan tohumlar 	içeri girip yavaşça hücremin beton zeminine düşüyordu. 	Tanrı’ya ne yapmakta olduğunu sordum? O’nun hizmetine adanmış 	olan yaşamımı neden sona erdirmeye mecbur edilmekteydim? Bir 	ak­şam küçük pen­ceremden dışarı baktığımda, 	kararmakta olan gökyü­zünde ilk yıldızın ışığının 	belirdiğini gördüm. Bize ulaşana dek, belki de görünüşte 	“an­lamsız” gibi gelen, milyarlarca yıllık bir yolculuk 	ya­pan bu ışığı, Tan­rı’nın göndermiş olduğu 	düşüncesi beni kendime ge­tirdi. Bu ışık, işte şimdi 	hücremin penceresinden içeri süzülerek beni teselli ediyordu.

	 	Ertesi 	sabah gardiyan geldi ve içinde sakladığımı haplarla birlikte 	yedek şilteyi alıp bir başka mahkûma götürdü. Önce biraz 	üzüldüm. Ama daha sonra güldüm ve haftalar boyunca hiç 	yaşamadığım bir din­ginlik hissettim. Tanrı intihar etmemi 	istemiyordu ve gelecekteki sı­kıntılara dayanma gücümü O 	sağlayacaktı.

	 	Bana 	Gizli Polis’in sabırlı olduğu söylenmişti. Ama artık sonuç 	alma zamanı da gelmişti. Beni sorgulayan ünlü sorgu yargıcı 	Albay Dulg­heru bu konuda asla başarısız olmamıştı. Sakin 	ama tehditkâr bir şe­kilde, ellerini masasının üzerine 	koymuş oturuyordu. “Bizimle oyun oynuyorsunuz!”

	 	Dulgheru 	savaştan önce Sovyet Elçiliği’nde çalışmıştı. Daha sonra 	Faşistlerle birlikte çalışmış, gözaltına alınmış, 	tutuklanmış, bu arada Gheorghiu-Dej 	ve diğer tutuklu Komünistler’le yakınlık kurmuştu. Sert 	mizacı, 	zekası ve acımasızlığıyla dikkatleri çekmişti. Şimdiyse 	insan­ların ölümüne ve yaşamına karar vermekle 	yetkilendirilmişti.

	 	Albay 	Dulgheru beni Rusya’ya Kutsal Kitap sokmaya çalışırken 	yakalanan bir Kızıl Ordu askeri konusunda sorguya çekmeye 	başladı. Soruşturmamın o evresine dek sorgulayıcıların 	Ruslar’a yönelik ça­lış­malarım hakkında hiçbir 	bilgileri yokmuş gibi görünmüştü. Yakala­nan asker beni 	ele vermemiş olsa da, onunla tanıştığımız ortaya çık­mıştı. 	Şimdi her sözcüğüme çok dikkat etmem gerekiyordu, çünkü o 	genci kendim 	Bükreş’te vaftiz etmiş ve kampanyalarımızda 	görevlen­dirmiş­tim.

	 	Dulgheru 	sorularında çok ısrarcıydı. Önemli bir şeyin kokusunu 	al­dığını düşünüyordu. Bunu izleyen haftalar boyunca 	türlü yollarla di­rencimi kırmaya çalıştılar. Hücremdeki 	yatağı kaldırdılar, bir sandalye üzerinde kestirmeye 	çalışıyordum. Dakikada iki kez kapıdaki izleme deliğinin 	kapağı gürültüyle açılıyor, bana bakan gardiyanın 	gözleriyle karşılaşıyordum. Uyukladığımda içeri girip 	tekmeyle beni uyandırı­yordu. En sonunda zaman kavramını 	yitirdim. Bir gün uyandığımda kapının aralık olduğunu fark 	ettim. Koridordan hafif bir müzik sesi mi geliyordu yoksa ben mi 	öyle sanıyordum? Birden müzik kesildi, yerini hıçkıran 	bir kadın sesi aldı. Sesin sahibi çığlık atmaya başladı. Bu, 	eşim Sabina’ydı!

	 	“Hayır! 	Hayır! Lütfen beni tekrar dövmeyin. Artık dayanamıyo­rum!”

	 	Çıplak 	tenin üzerinde yankılanan kamçı sesini duyabiliyordum. 	Çığlıkları 	gitgide şiddetlendi. Vücudumun her yanı dehşetten geril­mişti. 	Ses yavaşça iniltilere dönüşerek kesildi. Sonunda her yeri tam 	bir ses­sizlik kapladı. Tüm duyularım uyuşmuştu; ter içinde 	titreyerek kala­kaldım. Daha sonra bunun bir teyp kaydı 	olduğunu, her tutuklu­nun da yakaran sesin kendi eşine ya da 	sevgilisine ait olduğunu zan­nettiğini öğrendim.

	 	Dulgheru 	kibar bir zalimdi. Bu özelliğini birlikte çalıştığı Sovyet 	diplomatlarından edinmişti. “İşkence emrini üzüntüyle 	veririm” dedi. Cezaevlerindeki 	en üst yetkili olması nedeniyle istediği an hücreme gelip 	sorguma devam edebiliyordu. Her sorgulama saatlerce uzuyordu. 	İngiliz 	Kilisesi Heyeti’yle ilişkimi sordu. O ülkede ne yapmıştım? 	Kendisine 	Westminster Katedrali’ni görmeye gittiğimi söyledim. Bu 	yanıtıma daha da öfkelendi.

	 	“Biliyorsunuz, 	bir devrim karşıtı olarak şu an infaz edilme emrinizi 	verebilirim!”

	 	“Albay, 	size bir şeyi deneme fırsatı veriyorum. Beni kurşuna 	dizdi­rebileceğinizi 	söylüyorsunuz. Bunu yapabileceğinizi biliyorum. Eli­nizi 	yüreğimin üzerine koyun. Eğer hızla çarptığını 	hissederseniz, bu kork­tuğumu gösterir ve bilirsiniz ki Tanrı 	ve sonsuz yaşam yoktur. Fakat eğer yüreğim sakince çarparak 	adeta, ‘İşte, çok sevdiğim O’na kavu­şuyorum’ diyor 	gibiyse, yeniden düşünmeniz gerekir. Tanrı ve sonsuz yaşam 	vardır!”

	 	Bana 	sert bir tokat attı, ancak hemen ardından kendini kaybettiği için 	pişman oldu.

	 	“Ahmak 	adam! Tümüyle elimdesin –Kurtarıcın ya da ne isimle 	ça­ğırıyorsan, O bile senin için hiçbir şey yapamaz– 	bunu anlamıyor mu­sun? Bir daha Westminster Katedralini asla 	göremeyeceksin!”

	 	“O’nun 	adı İsa Mesih’tir. O isterse beni özgür kılabilir ve 	West­minster Katedralini de tekrar görebilirim!”

	 	Dulgheru 	öfkeyle köpürdü, nefesi kesilmiş gibiydi, “Nasıl 	isterse­niz. 	Yarın Yoldaş Brinzaru ile tanışacaksınız.”

	 	Bu 	gelişmeyi bekliyordum. Brinzaru Albayın yardımcısıydı ve 	iş­kence 	gereçlerinin olduğu bölümün başındaydı. İri ve uzun 	kıllarla kaplı kollarıyla 	bir gorili andırıyordu. İsmi bile tutukluları korkutmak için 	diğer sorgulayıcılar tarafından kullanılırdı. Çağdaş Rus 	şairi Vozne­sensky şöyle yazar: “Sayısız ıstıraplarla 	dolu şu günlerde, kişi­nin kalp­siz olması gerçekten 	büyük bir talih.” Brinzaru da bu şekilde şanslı sa­yılırdı. 	Bana işkence araç gereçlerini tanıttı. “İçlerinde 	beğen­diğiniz bir şey var mı? Biz burada demokratik olmayı 	severiz.”

	 	Bana 	en sevdiği işkence aletini gösterdi – kalın siyah bir cop. 	“Eti­ketini oku!” dedi. Etikette “Amerikan Malı” 	yazıyordu.

	 	Sararmış 	dişlerini göstererek, “Bu aletleri Amerikalı dostların bize 	sağlıyor” dedi. Sonra da bu konuda düşünmem için beni 	hücreme gön­derdi.

	 	Gardiyan 	bana Brinzaru’nun savaştan önce önemli bir politikacının 	evinde çalışmış olduğunu ve hatta aileden biri gibi kabul 	edildiğini an­lattı. Daha sonra Komünistler başa geçince, 	Gizli Polis teşkilatında üst mevkilere atanmıştı. Bir gün 	karşısına sorgulanmak üzere yanında ça­lışmış olduğu 	politikacının genç oğlunu getirmişlerdi. Delikanlı milli­yetçi 	bir hareket başlatmaya çalışmıştı. Brinzaru gence, “Bebek­ken 	seni dizlerimde 	sallardım!” demişti. Daha sonra da ona işkence edip kendi 	elleriyle öldürmüştü.

	 	Ancak 	her nedense Brinzaru’dan beklemekte olduğum dayak gel­medi. 	Gece devriyesinde izleme kapağını açıp bir süre beni izledi. 	“Hâlâ orada 	mısınız, Georgescu? İsa Mesih bu gece ne yapıyor?”

	 	Ona, 	“Senin için dua ediyor” dedim. Yanıt vermeden gitti.

	 	Ertesi 	gün yeniden geri geldi. Onun gözetimi altında yüzüm duvara 	dönük, 	kollarım başımın üzerinde hafifçe birleşmiş bir şekilde 	dur­mam 	emredildi. 	Brinzaru gitmeden önce gardiyana, “Öylece ayakta dursun” dedi.

	 	En 	sonunda işkence başladı. Fazlaca ayrıntıya girmek istemiyorum, 	fakat bu gibi uygulamalar bütün Gizli Polis cezaevle­rinde 	yaygın ol­duğu 	için anlatılması gerektiğini düşünüyorum. İlk önce 	saatlerce ayak­ta 	tutuldum. Kollarım uyuştu ve bacaklarım ilk önce şişip, sonra 	titre­meye 	başladı. Yere yıkıldığımda, ağzıma bir yu­dum su ve bir 	parça 	ekmek verilerek tekrar ayağa kaldırıldım. Nöbet­çilerim 	sürekli olarak değiştiriliyordu. Bazıları aşağılayıcı ve 	uygun­suz pozisyonlarda dur­mamı emrediyordu. Bu işkence, 	çok kısa ara­lıklar dışında, günler ve geceler boyunca 	sürdü. Bakabileceğim sadece bir duvar vardı.

	 	Kutsal 	Kitap’ta sözü edilen duvarları düşündüm ve Yeşaya 	kıs­mından 	beni hüzünlendiren bir ayeti anımsadım: Rab, İsrail’in 	gü­nahları 	yüzünden Kendi halkıyla arasında bir duvar oluştuğunu söyler. 	Hıris­tiyanlık’ın başarısızlıkları, Komünistler’in 	zafer kazanmasına izin ver­mişti 	ve bu nedenle önümdeki duvar oluşmuştu. Ardından bir ayet daha 	anımsadım: “Seninle surları aşarım, Tanrım.” Ben de 	önümdeki bu suru 	aşıp, 	Tanrı’yla paydaşlıkta bulunacağım ruhsal aleme geçebi­lirdim. 	Kenan ülkesinden geri dönen ve kentlerin büyük ve yüksek 	surlarla çevrili 	olduğunu haber veren öncüleri hatırladım. Ancak Tanrı’nın 	ira­desiyle Eriha’nın surları nasıl yıkıldıysa, benim 	duvarım da öyle yıkı­lacaktı. 	Acı dayanılmazlaştığında, Ezgiler Ezgisi’nden bir ayeti 	kendime söylüyordum, 	“Sevgilim ceylana benzer, sanki bir ge­yik yavrusu. Ba­kın, 	duvarımızın ardında duruyor.” İsa Mesih’in duva­rın 	arkasında du­rarak, 	bana güç verdiğini düşünüyordum. Musa, dağda 	asasını 	yukarıda 	tuttuğu 	sürece seçilmiş halkının zafer kazanacağını anımsadım. 	Belki çektiğimiz bu acılar da, Tanrı’nın halkına kendi 	sa­vaşlarında zafer ka­zandırıyordu.

	 	Binbaşı 	Brinzaru ara sıra gelip, onlarla işbirliği yapıp yapmayaca­ğımı 	soruyordu. Bir gün ben yerde yatarken, “Haydi kalk, acele et! 	Sonunda Westminster Katedralini görmene izin vermeye karar verdik” 	dedi.

	 	Gardiyan, 	“Yürü!” diye emretti. Ancak ayaklarım davul gibi şiş­mişti, 	ayakkabılarımı giyemedim. “Haydi, çabuk ol, yürümeye devam 	et! Dışarıdan seni izleyeceğim!” diye bağırıyordu.

	 	Hücrenin 	duvarları toplam on iki adımdı. İlk duvar dört adım, ikinci 	duvar iki adım, sonraki duvar dört, diğeri ise iki adım... 	Yırtık çorapla­rımla zorlukla sendeleyerek ilerledim. İzleme 	kapağı açıldı. Gardiyan, “Daha hızlı!” diye bağırıyordu. 	Başım dönüyordu. “Daha hızlı, yoksa dayak yemek mi 	istiyorsun?” Acıyla bir duvara çarptım. Akan terlerim gözlerimi 	yakıyordu. Sürekli olarak hücrenin içinde dö­nerek 	yürüyor­dum. İzleme kapağının sesi duyuldu. “Dur, geri 	dön! Yürü!” Ters isti­kamete dönerek tekrar yürümem 	emredildi. “Daha hızlı!” Sendeledim ve kendimi toparladım. 	“Yürümeye devam et!” Yere düştüğümde kalk­maya 	çalışırken gardiyan dirseğime copla vurdu. Acı o kadar 	faz­laydı ki 	tekrar yere yıkıldım. “Haydi kalk! Haydi yürü! Burası talim 	alanın!”

	 	Tutukluların 	neredeyse tamamı “talim alanı” ya da “manej” (atların 	eğitiminin yapıldığı yer) diye bilinen bu uygulamadan geçmek 	zorun­daydı. Bir bardak su ya da bir lokma ekmek verilene dek, 	saatlerce yü­rümek zorunda bırakılırdınız. Susuzluk 	açlığı bastırırdı. Bu, bacakların kızgın demirlerle 	dağlanmasından daha beterdi. Yerde birkaç saatlik yarı baygın 	bir uykudan ya da birkaç dakikalık bir dinlenmeden sonra tekrar 	yürümek zorunda kalmak en korkuncuydu. Kaskatı kesilen ek­lemler, 	sızlayan adaleler ve parçalanmış ayaklar bedenin ağırlığını 	ta­şıyamazdı. Duvarlara tutunmaya çalışırken nöbetçiler 	size haykıra­rak emirler 	verirdi. Artık ayakta duramaz hale gelince, emekleyerek 	devam ederdiniz.

	 	“Manej”de 	kaç gece geçirdiğimi hatırlamıyorum. Hareket ettikçe 	gardiyanlarım için dua etmeye başladım. Ezgiler Ezgisi’nde, 	Mesih’in Gelini’nin, Damat için ettiği kutsal dansın 	anlatıldığı o bölümü düşü­nüyordum. Kendi kendime, 	“Adeta İsa Mesih’e duyduğum o ilahi sev­giyle 	dans ediyormuşçasına zarafetle yürümeye çalışacağım” 	de­dim. Bir 	süre 	için başarılı oldum. Eğer kişi gerekli kararlılığı 	göste­rirse yapması 	gerekenler 	konusunda başarılı olur; böylelikle en zorlu denenmeler bile 	kolaylaşır. Manej’de dönüp durdukça çevremdeki her şeyin de 	etra­fımda döndüğünü sanıyordum. Artık bir duvarı 	diğerin­den ya da kapı­dan ayırt edemez olmuştum; ilahi 	sevginin iyi ve kötü arasında ayırım yapmadan herkesi 	kucaklayabilmesi gibi.

	 	Gardiyan 	gözlerimi bağlayıp, yeni bir sorgulama odasına götürüldü­ğümde 	aslında bir aydır hiç uyku uyuyamamıştım. Burası geniş ve 	boş bir odaydı. Masanın çevresinde üç ya da dört kişi 	oturuyordu. Yüzüme tutulan reflektörlerin parlak ışığı 	nedeniyle kim olduklarını seçemiyor­dum. Ellerim kelepçeli, 	çıplak ayakla önlerinde durdum. Üzerimde sa­dece kirli ve 	yırtık bir gömlek vardı. Aynı sorular tekrar­landı. Aynı 	ce­vapları verdim. Bu defa aralarında bir kadın vardı. Bir 	ara tiz bir sesle, “Doğru dürüst cevaplamazsan, seni askıya 	alacağız” diye bağırdı. En son 	300 yıl önce İngiltere’de kullanılmış olan bu alet, 	Parti’nin işkence 	yöntemleri arasına katılmıştı. Onlara şöyle dedim, “Aziz 	Pavlus, Efes­liler’e 	Mektup’ta, ‘İsa Mesih’in olgunluk düzeyine erişebilmek için 	elimizden 	gelen çabayı göstermemiz’ gerektiğini söyler. Eğer beni 	as­kıya 	alacaksanız bu benim amacıma yardımcı ola­caktır.” Kadın 	görevli masaya 	öfkeyle vurdu, keskin reflektör ışıkları­nın ardında 	kendi arala­rında bir şeyler tartışıyorlardı. Bazen hazır 	bir cevap, gelecek olan darbeyi farklı bir yöne çevirebilir. Beni 	“askıya” almadılar; onun yerine, “Engizisyona” geri döndük 	ve “bastinado” diye adlandırılan falakaya götürüldüm.

	 	Başka 	bir hücreye götürüldüm. Başıma bir başlık geçirdiler. Yere 	çömelip kollarımı dizlerimin çevresinde kavuşturmam emredildi. 	Dir­seklerimin ve dizlerimin altından bir metal çubuk 	geçirildi ve bir seh­paya kaldırıldım. Başım aşağı 	sarkık, ayaklarım ise yukarı bakıyordu. Tabanlarıma falakayla 	vurulurken birisi başımı aşağıya tutuyordu. Her darbe adeta 	bir patlama gibiydi. Bazıları kalçalarıma ve belkemiğimin alt 	kısmına rastlıyordu. Bayıldığımda soğuk suyla 	uyandırıyorlardı. Her seferinde 	istedikleri isimlerden birini onlara verirsem falakaya son 	ve­receklerini söylüyorlardı. Falaka sona erdiğinde o kadar 	bitkindim ki, beni hücreme taşımaları gerekti.

	 	Cezaevinin 	planını öğrenmemem için her falakaya götürülüşümde 	gözlerim 	bağlanıyordu. Falaka sırasında gözlerimdeki bu bağ bazen 	çıkarılmıyordu. 	Darbenin geldiğini fark ettiğinizde kendinizi kasarak buna 	hazırlanabilirsiniz. Ancak gözleriniz kapalı, darbenin nereye ya 	da 	ne zaman ineceğini bilmemek korkuyu iki kat daha arttırıyordu.

	 	Bunun 	dışında farklı işkenceler gördüm. Brinzaru’nun naylon bir 	kamçısı 	vardı. Birkaç darbeden sonra kendimi kaybediyordum. Bir kez 	boğazıma bir bıçak dayayıp Brinzaru her şeyi itiraf etmemi ve 	ha­yatta kalmak 	istiyorsam konuşmamı haykırdı. İki kişi beni tutuyordu. 	Bıçağın 	derimi deldiğini hissettim. Uyandığımda göğsüm kanla 	kap­lıydı. Bo­ğazıma sokulan bir huniyle midem adeta 	patlayacak hale ge­lene kadar su verildi, ardından da 	gardiyanlar üzerime çıkıp beni tek­meledi. İki kurt 	köpeğinin bulunduğu bir hücreye koyuldum. Bu kö­pekler 	aldıkları eğitim 	nedeniyle en ufak bir hareket karşısında hamle yapıp hırlıyor, 	fakat ısırmıyorlardı. Yakın bir yere bir parça ekmek 	konulurdu, ancak tutuklu onu almak için hareket etmeye cesaret 	edemezdi. Zamanla, kö­peklerin saldırmayacaklarının farkına 	vardım. Yine de hamle yaptıkla­rında 	keskin dişlerinin sesi yüzümün birkaç santim önünde 	işitilirdi. Bir 	kez de kızgın demirle dağlandım.

	 	Sonunda 	benden istedikleri bütün “itirafları” imzaladım. Yani 	on­lara 	göre bir zinacı, aynı zamanda bir homoseksüeldim; kilisenin 	çan­larını satıp 	parayı zimmetime geçirmiştim (aslında kilisemiz bir dua eviydi 	ve 	çanları da yoktu); Dünya Kiliseler Konseyi için çalışmak adı 	altında mevcut yönetimi devirmek amacıyla casusluk yapmıştım; 	ve daha ön­celeri de birkaç kişiyle birlikte gerçek dışı 	bahanelerle Parti’nin içine girerek gizli bilgileri dışarı 	sızdırmıştım.

	Brinzaru 	bunları okudu ve, “Gizli bilgileri sızdırdığın kişilerin 	isimleri nerede?” diye sordu.

	 	Ona 	bir isim ve adres listesi verdiğimde çok memnun oldu. Bu ba­şarısı 	ona bir ikramiye ya da terfi kazandıracaktı. Birkaç gün sonra 	tekrar 	dayak yedim. İsimler kontrol edilmişti. Bu kişilerin çoğu ya 	Ba­tı’ya iltica etmişti ya da ölmüşlerdi. Ben de bu arada 	dinlenerek bi­raz güç kazanmıştım.

	 	Aslında 	en korkunç işkence beklemekti. Öylece yatarak haykırış ve 	inleyişleri dinlemek ve az sonra sıranın bana geleceğini bilmek… 	An­cak Tanrı bana yardım etti ve ağzımdan kimseye zarar 	verebilecek bir söz alamadılar. Kendimi çabuk kaybediyordum, oysa 	onlar beni canlı istiyorlardı. Her tutuklu hayatta kaldığı 	sürece, Parti amaçlarına farklı biçimlerde hizmet edebilirdi. 	İşkencelere mahkûmun nabzını ve genel direncini kontrol eden 	bir doktor nezaret ediyordu. Ölmene izin veril­meyen, 	sonsuz işkence ve ıstırabın hüküm sürdüğü Cehennemin bir 	görüntüsüydü.

	 	Kutsal 	Kitap’ı anımsamak benim için zorlaşıyordu. Yine de İsa 	Mesih’in bu dünyaya bir kral gibi gelebileceği halde bir suçlu 	gibi kır­baçlanmayı 	seçmiş olduğunu hatırlayabiliyordum. Romalılar tara­fından 	kırbaçlanmak 	korkunçtu. Ben de bedenime inen her darbede, O’nun da aynı 	acıları çektiğini düşünüyordum. Bu acıları O’nunla 	paylaşmış ol­manın sevinç veren bir yanı vardı.

	 	Alay 	ve küçük düşürülmek de bir insanın dayanabileceğinin 	üze­rindeydi. İsa Mesih sık sık, kırbaçlanacağını, alay 	edilip küçük düşü­rüleceğini ve çarmıha gerileceğini 	bildirmişti. Çarmıha gerilmek ve kırbaçlanmak ile 	karşılaştırıldığında küçük düşürülmenin bir hiç 	oldu­ğunu 	düşünürdüm. Ancak bu kanım, izleyenlerin gülmeleri ve 	tezahü­rat 	arasında, bir kişinin ağzı zorla açılıp diğerleri tarafından 	içine tükü­re­bileceğini ya da idrar yapabileceğini 	öğrenmemden öncesine aitti.

	 	İspanyol 	Engizisyon görevlilerinin, sapkınları 	ateşte yakmanın ulvi bir görev olduğunu düşünmeleri gibi, 	Parti fanatikleri de bu yaptıkla­rında haklı olduklarını 	düşünüyorlardı. Albay Dulgheru da aynı dü­şünceye 	sahipti. Sık sık, “Toplumun korunması amacına yarar 	sağla­yacak 	bir bilgiyi vermemekte direnen kişiye her türlü zulmün 	yapıl­ması 	toplumun yararınadır” derdi. Daha sonra benim enkaza dönmüş 	duru­mumu 	görünce acıdığını gösteren bir ses tonuyla, “Neden bu 	ina­dından 	vazgeçmiyorsun ki? Boşuna direniyorsun. Et ve kemiktensin, en 	so­nunda teslim olacaksın?” diye konuşmuştu. Ancak ona 	bunun ak­sini ispat edecek bir kanıtım vardı. Eğer sadece 	etten yapılmış olsay­dım, direnemezdim. 	Beden ruhun geçici barınağıdır. Komünistler ise, insanın 	kendini koruma içgüdüsüne dayanarak, bir kişinin yok olma­mak 	için her şeyi yapabileceğini düşünüyorlardı. Oysa 	yanılıyorlardı. Tanrı’nın Sözü’ne inanan Hıristiyanlar 	fiziksel ölümün, yaşamın sonu değil, bir bütünleşme; bir 	yok oluş değil, sonsuzluk vaadi olduğunu biliyorlardı.

	 	Calea 	Rahova’da aylarım geçmişti. Ekim ayıyla birlikte kış mevsimi 	geldi. Hem açlık hem soğuk hem de kötü muamele hepimizi 	yıldırı­yordu. Önümüzde ise uzun bir kış vardı. 	Penceremden avluya düş­mekte olan sulu karı izliyordum. 	Soğukta titriyordum, ama yine de ruh halim kötü değildi. 	Cezaevinde sabırlı bir sevgiyle Tanrı için yapabi­le­ceklerim 	küçük kalacaktı, ama zaten yaşamdaki iyiliklerin, 	kötülük­le­rin 	miktarıyla karşılaştırıldığında daima küçük göründüğünü 	düşün­düm. 	İncil’de 	İblis, yedi başlı büyük bir canavar olarak betimlenirken, 	Kutsal Ruh 	bir küçük güvercin gibi iner. Canavarı yenecek olan bu 	güvercin­dir!

	 	Bir 	gece bir tabak gulaş ve dört dilim ekmekten oluşan yemeğimi 	henüz yiyemeden nöbetçi geri geldi ve eşyalarımı toplayıp 	kendisini takip etmemi emretti. Diğer tutukluların sıralanmış 	olduğu bir alana götürüldüm. Daha sonra bir kamyonetle İçişleri 	Bakanlığı’na götürü­lürken, aklımda yiyemediğim 	yemeğim kalmıştı. Bu muhteşem bina turistlerin hayranlığını 	fazlasıyla çekiyordu, oysa onlar bu binanın, la­birente 	benzer koridorların ve yüzlerce çaresiz mahkûmun bulunduğu 	büyük bir cezaevinin üst kısmında yer aldığını 	bilmiyorlardı.

	 	Hücrem 	yeraltındaydı. Çıplak duvarları cılız bir ampul 	aydınlatı­yordu. Demir karyolanın üzerine birkaç kalas ve 	saman bir şilte atıl­mıştı. Duvardaki bir borudan içeri 	hava giriyordu. Tuvalet kovasının olmadığını fark ettim; 	ihtiyacımı gidermek için gardiyanı beklemek zorunda kalacaktım. 	Bu, bir mâhkum için en kötü cezaydı. Tuvalete gidebilmek için 	bazen saatlerce beklemeniz gerekirdi, yalvarışlarınıza alayla 	karşılık verilirdi. Kadın erkek tüm tutuklular bu korkuyla 	ye­me­den 	içmeden kesilirdi. Bense ihtiyacımı verilen tabakta gidermiş, 	ancak 	su olmadığı için yıkamadan üzerinden yemeğimi yemek zo­runda 	kal­mıştım.

	 	Her 	yerde tam bir sessizlik hüküm sürüyordu. Bu kasıtlı olarak 	ya­pıl­maktaydı. 	Gardiyanların hepsi keçe tabanlı ayakkabı giydiklerin­den, 	hücreye 	girdikleri ancak anahtar sesinden anlaşılıyordu. Ara sıra kapıyı 	yumruklayan ve çığlık atan bir mahkûmun sesi duyuluyordu. 	Hücrem üç adım genişliğindeydi. Yatağıma uzanarak gece 	boyunca hiç söndü­rülmeyen tavan ışığına bakmaya 	başladım. Uyumam olanak­sızdı. Dua etmeye başladım. Dış 	dünyayla ilişkim kesildi. Duymaya alışık oldu­ğum tüm 	sesler –avluya düşen yağmurun sesi, taş zemin üzerinde 	yan­kılanan 	metal çivili çizmeler, bir sineğin vızıltısı, bir in­san 	sesi– kesildi. 	Yüreğim, bu cansız sessizlikte adeta duracakmış gibi 	daralıyordu.

	 	İki 	yıl boyunca bu hücrede tek başıma tutuldum. Bu süre boyunca 	okuyacak ya da yazacak hiçbir şeyim olmadı. Sadece düşüncelerim 	bana 	eşlik ediyordu. Daha önceleri derin düşünme alışkanlığı 	olma­yan, 	nadiren sessiz kalan bir ruha sahiptim. Tanrım vardı. Ancak, 	ger­çekten O’na hizmet ederek mi yaşamıştım, yoksa sadece 	mesleğimi mi yap­mıştım?

	 	İnsanlar 	rahiplerin saflık, hikmet, sevecenlik ve doğruluk örneği 	olmalarını beklerler. Oysa insan doğası gereği onlar her zaman 	bu standartlara erişemez, bu nedenle, öyleymiş gibi davranırlar. 	Zaman geçtikçe bu iki durumu ayrıt etmek onlar için iyice 	güçleşir.

	 	İtalyan 	Dominiken rahip Savonarola’nın (1452-98) cezaevindey­ken 	51. Mezmur üzerine yazdığı etkileyici yorumunu anımsadım. 	Be­deni işkenceden öylesine harap olmuştu ki, itirafını 	bile sol eliyle im­zalaya­bilmişti. 	Yorumunda iki tür Hıristiyan’ın var olduğundan söz ediyordu. 	Tanrı’ya tüm yüreğiyle ve içtenliğiyle inanmış olanlar; ya 	da Tanrı’ya inandığına tüm içtenlikleriyle inananlar. Bu 	kişiler karar anında sergi­ledikleri davranışlarına göre 	ayrıt edilebilirler. Zengin bir eve girmeye hazırlanan hırsız 	çevrede polisi andıran bir yabancı gö­rürse, eve gir­mekten 	vazgeçer. Ancak tekrar düşünüp eve girmeye ka­rar verirse, 	bu eylemi, yabancının polis olmadığına olan inancını 	ka­nıtlar. İnancımız eylemlerimizle kanıtlanır.

	 	Tanrı’ya 	inanıyor muydum? Benim için bunu deneme zamanı gel­mişti. 	Tek başınaydım. Düşünmem gereken ne parlak bir mesleğim, ne 	de maaşım vardı. Tanrı bana sadece acılar sunuyordu – O’nu 	sevmeye devam edecek miydim?

	 	Eskiden 	okuduğum ve çok sevdiğim bir kitabı anımsadım. “Pateric” 	adlı 	bu yapıt 4. yüzyılda Kilise zulüm altındayken azizleri­nin 	çölde manastırlar 	kurmalarını anlatıyordu. Dört yüz sayfalık uzun bir kitaptı, 	ancak 	elime alır almaz bir solukta bitirivermiştim. Hıristi­yanlık 	üzerine yazılmış kitaplar kaliteli şaraba benzer – ne kadar 	eski olurlarsa o kadar 	değerlidirler. Bu kitaptan bir alıntı:

	 	Bir 	kardeş, kilise ihtiyarına, “Peder, sessizlik nedir?” diye 	sor­du. Yanıt şu oldu: “Oğlum, sessizlik yüreğini delici 	düşünce ok­larından koruyan Tanrı korkusu ve bilgeliğiyle 	hücrende tek ba­şına oturmaktır. Böylesi bir sessizlik 	iyiliğe gebedir. Kaygısız bir sessizlik göklere yükselen 	basamaklar gibidir. Kişinin sadece en önemli 	olanla, yani İsa Mesih’le konuşması ve birleşmesidir. “Yüreğim 	seni övmeye hazırdır, Rab!” sözleriyle sessiz kalmak­tır.

	 	Yaşam 	boyu sessiz kalarak Tanrı nasıl övülebilir diye düşündüm. 	Önceleri serbest kalmak için bol bol dua ettim. Tanrı’ya şöyle 	sordum: “Bana 	Söz’ünde, ‘Adem’in yalnız kalması iyi değil’ diyorsun. 	O za­man 	neden 	beni tek başıma bırakıyorsun?” Günler yerini haftalara 	bı­raktı, tek 	ziyaretçim gardiyandı. Sulu bir çorba ve bir parça kara ek­mek 	getirip tek söz etmeden çıkıp gidiyordu.

	 	Onun 	günlük ziyaretleri bana şu sözleri anımsatıyordu: “İlahlar 	sessiz 	adımlarla yürür.” Eski Grek inancına göre ilahi varlıkların 	gelişi hissedilmezdi. Bu sessizlik ortamında belki de Tanrı’ya 	daha çok yak­laşıyordum. 	Bu da benim daha iyi bir rahip olmamı sağlayabilirdi. Çünkü 	en iyi vaizlerin İsa Mesih gibi içsel bir sessizliğe sahip 	olduk­larını 	fark etmiştim. İyi şeyler söylemek için de olsa ağzımızı 	çok fazla 	açarsak 	–açık kapılardan ısısını kaybeden bir oda gibi– ruhsal 	ateşimizi 	kaybedebiliriz.

	 	Zaman 	geçtikçe sessizlik ağacının üzerinde esenlik meyvesinin 	ol­duğunu öğrendim. Gerçek kişiliğimin farkına varmaya 	başladım ve onun 	sadece Mesih’e ait olması için gerekeni yaptım. Düşüncelerim 	ve 	duygularım tümüyle Tanrı’ya yönelmişti. Gecelerim dua 	etmekle, te­fekkürle ve Tanrı’yı övmekle geçiyordu. Şimdi 	artık rol yapmadı­ğımı biliyordum ve gerçekten de iman 	ettiğime emindim.

	 	Daha 	sonraki iki yıl boyunca uygulayacağım belirli bir düzen 	belirle­dim. 	Geceleri uyumuyor, saat 22.00’de çalan yatma ziliyle progra­mıma 	başlıyordum. Bazı geceler üzgün, bazı geceler de mutluydum. 	Yine de geceler, tüm yapmam gerekenleri gerçekleştirebilmek için 	sanki yete­rince uzun değildi.

	 	Her 	geceye genellikle şükran gözyaşlarımın eşlik ettiği bir 	duayla başlıyordum. Dualar radyo sinyalleri gibidir, geceleri daha 	iyi işitilir. Fakat 	en zorlu ruhsal savaşlar da geceleri yapılır. Duamın ardında 	sanki 	kilisemdeymişim gibi, ama kısık bir sesle, “Sevgili 	Kardeşle­rim” diye başlayan ve “Amin” ile biten bir vaaz 	veriyordum. Nihayet tüm içten­liğimle vaaz verebiliyordum. 	Söyleyeceklerim hakkında pis­kopos ne düşünecek, cemaat 	sözlerimi nasıl karşılayacak ya da casus­lar hangi konuları 	ihbar edecek gibisinden kaygılarım yoktu. Bir boş­luğa 	konuş­muyordum. Tüm vaazlarımın Tanrı, melekler ve 	kutsallar tarafından işitildiğini 	biliyordum. Beni izleyenler arasında iman et­meme yardımcı 	olmuş kişileri, kilise cemaatimi, ailemi ve dostlarımın 	varlıklarını da hissediyordum. Bunlar Kutsal Kitap’ta sözü 	edilen “ta­nıklar bulutunu” oluşturuyordu. “Kutsalların 	Paydaşlığını” yaşıyor­dum.

	 	Her 	gece eşimle ve oğlumla konuşuyordum. Onların iyi ve güzel 	yönleri üzerinde uzun uzun düşünüyordum. Bazen düşüncelerim 	hücre duvarını aşıp Sabina’ya ulaşıyordu. Onun, bu günlere 	dair Kutsal Ki­tap’ın içinde sakladığı bir notu var: “Bu 	gece Richard’ı gördüm. Ben yataktayken üzerime doğru eğilip 	konuştu.” O sırada ben de tüm zihin gücümle 	ona bir sevgi mesajı iletmeye çalışıyordum. Her gün –adeta 	bir 	armağan gibi– aramızda birkaç dakika süren bir yakınlaşmayla 	ödül­lendiriliyorduk. Oysa cezaevi hayatı birçok evliliğin 	sona erme­sine ne­den olmuştu. Bizimkisi ise eskisinden 	daha da güçlenmişti.

	 	Ailem 	hakkında düşünmek de bazen acı verici olabiliyordu. Sabi­na’nın 	benden boşanmaya zorlanacağını biliyordum. Eğer bu bas­kılara 	direnip 	kilise işlerine devam ederse, er geç kesinlikle tutuklana­caktı. 	On 	yaşındaki oğlumuz Mihai ise tek başına kalacaktı. Bunları 	düşünmek bana acı veriyordu. Bir gün yatağa uzanıp, 	üzerindeki şil­teye Mihai’yi kucaklarmışçasına sarıldım. 	Sonra aniden ayağa fırlayıp kapıyı yum­ruklamaya başladım, 	“Bana oğlumu geri verin!” Gardi­yanlar beni zapt etmek için 	koştular. Bu arada bana sakinleştirici bir iğne yapıldığını 	gördüm. Birkaç saat süreyle kendimden geçmiştim. Ayıldığımda, 	de­lirmeye başladığımı düşündüm. Aklını yitiren 	birçok­larını biliyordum.

	 	İsa 	Mesih’in annesinin, O’nun çarmıhı altında ağzından tek bir 	şi­kayet sözcüğü çıkmadan sessizce beklemiş olduğunu 	düşünmek beni yüreklendiriyordu. Ancak onun bu sessizliğini 	keder olarak yorumla­manın doğru olup olmadığını 	bilemiyordum; İsa Mesih’in insanlar için yaşamını feda etmesi 	nedeniyle annesi mutlaka gurur duymuş olma­lıy­dı. 	O gün Fısıh olduğundan, akşam vakti Yahudi adetlerine göre 	Rab’bi ilahilerle 	övüp şükretmiş olmalıydı. Ben de, küçük oğlumun 	çekebile­ceği sıkıntılar için Tanrı’ya şükretmeliydim. 	Birden yüreklen­dim. Sa­bina’yı götürseler bile 	Mihai’ye iyi bakacak dostlarımız vardı.

	 	Sürekli 	uyguladığım derin düşünme (tefekkür) anlarımdan birinde, 	zihnimde bir resimde canlandırırmışçasına, tüm yaşamımı, 	tüm geç­mi­şimi ve geleceğimi, ailemi, arkadaşlarımı, 	kilisemi, tutkularımı, gizli düşüncelerimi, bedenimin her 	parçasını İsa Mesih’e teslim edi­yordum. Eski günahlarımı 	Mesih’e itiraf ediyordum; O da elleriyle hepsini sili­yordu. 	Sık sık ağlıyordum.

	 	İlk 	günlerde ruhumu sorgulamakla uzun zaman harcadım. Hata et­mi­şim. 	Sevgi, iyilik ve güzellik, izlendiklerini anlayınca saklanan 	utan­gaç yaratıklar gibidir. Oğlum beş yaşındayken bu 	konuda bana bir ders 	vermişti. 	Yaramazlık yaptığı için onu şöyle azarlamıştım: “İsa 	Mesih’in 	büyük bir defteri var, bir sayfasında da senin ismin yazılı. Bu 	sabah annene karşı geldiğini yazmak zorunda kalacak. Dün ise bir 	çocukla kavga 	etmiştin. Bunlar da yazıldı.” Mihai biraz düşündükten sonra 	şunu 	sordu: “Baba, İsa sadece yaptığımız kötü şeyleri mi 	defte­rine yazıyor, yoksa yaptığımız iyi şeyleri de 	yazıyor mu?”

	 	Oğlum 	öylesine sık aklıma geliyordu ki! Bana tanrıbilim konu­sunda 	bir 	ders vermiş olduğunu anımsadım. Ona 2.Korintliler’e 	Mek­tup’tan, “İman 	yolunda olup olmadığınızı anlamak için kendi kendi­nizi 	sınayın, 	kendinizi yoklayın” ayetinin yer aldığı bölümü okurken 	bana, “Baba, kendimi nasıl sınayıp yoklayabilirim?” diye 	sormuştu.

	 	Ona, 	“Kalbinin üzerine bir yumruk at ve ‘Yüreğim, Tanrı’yı 	sevi­yor 	musun?’ diye sor” derken, göstermek için kendi göğsüme de 	hızla vurdum.

	 	Oğlum 	“Ama bu doğru değil” dedi. “Tren istasyonundaki görevli 	adam bir keresinde çekiçle tren tekerleklerine vurarak kontrol 	etmeme izin 	vermişti. O zaman bana, ‘Yumuşakça vurmalısın, eğer sert 	vurur­san 	kırılır’ demişti. Bu nedenle İsa Mesih’i sevip sevmediğimi 	anla­mam için kendime hızla vurmama gerek yok”

	 	Şimdi, 	“İsa Mesih’i seviyor musun?” sorusuna yüreğimden ses­sizce 	verdiğim 	“Evet” yanıtının yeterli olduğunu biliyordum.

	 	Her 	gece bir saatimi baş düşmanlarımın; örneğin, Albay 	Dulg­heru’nın zihninde yaşıyormuş gibi yaparak 	geçiriyordum. Ken­dimi onun 	yerine koyuyor, bana ve diğerlerine yaptıkları için binlerce 	neden bulmaya 	çalışıyordum. Böylelikle hem onu, hem de diğer 	iş­kencecile­rimi sevebilirdim. Ardından onun bakış 	açısından hatalarımı değerlen­diriyor ve böylelikle 	kendime dair yeni bir anlayışa sahip oluyordum. İnsanın kendi 	kendisini avutması, diğerlerini teselli etme­sinden daha 	zordur. Bu, giyotine götürülen masum mahkûmlara dair yazılmış 	olan­ları dingin bir halden anlayışla okumaya, fakat bir 	ihtilal bizi tehdit et­tiğinde dehşetle sarsılmaya benzer. 	Ben de şimdiki za­manı, geçmiş za­mana 	döndürerek, şimdiki olaylar sanki geçmişte olup bitmişler ve 	geç­miştekiler 	de şimdi oluyormuş gibi davranmaya başla­dım. Böylelikle 	kişi geçmişin kutsallarıyla karşılamayı bile umut ede­bilir.

	 	Büyük 	bir devlet adamı, Çin İmparatoru, bir milyarder ya da Papa 	olsaydım ne yapardım diye düşündüm. Bir çift kanadım ya da 	beni gö­rünmez kılan bir pelerinim olsaydı, yaşam nasıl 	olurdu diye düşün­düm ve dünyayı değiştirebilecek olan 	görünmez kanatlı gücün, insan ruhu­nun bir tanımlaması 	olduğuna karar verdim. Bunlar beni avutan fante­zilerdi, ama 	zaman kaybıydı. Bir mimar plan yaparken var olma­yan 	malzemeler –örneğin, ağırlığı olmayan bir taş ya da 	esneyebilen bir cam– üzerinde kafa yormaz. Derin düşünmek de 	mimarlık gibi ya­pıcı olmalıdır. Konudan bu tür 	uzaklaşmalar, zıt öğelerin ruhla nasıl birle­şebileceğini 	anlamama yardımcı oldu. Ve artık Mesih’in –hem Yahuda 	aslanı olsun, hem Tanrı Kuzusu olsun– her şeyi nasıl içinde 	barındıra­bildiğini anladım.

	 	Boş 	hücremde eğlencesiz de kalmıyordum. Kendi kendime fıkralar 	anlatıyor ya da yenilerini yaratıyordum. Ekmek parçalarıyla 	kendi kendime 	satranç oynuyordum. Zihnimi ikiye bölüp, tarafların birbiri­nin 	hamlelerinden haberdar olmamasına gayret gösteriyordum. İki yıl 	bo­yunca her oyunu kazandığıma göre sanırım usta bir 	oyuncu olmuş­tum.

	 	Sevincin 	bir alışkanlık gibi zamanla edinilebileceğini keşfettim. Tıpkı 	katlanmış bir kağıdın, tekrar hep aynı yerden katlanması 	gibi. “Sevinin”, Tanrı buyruğudur. John Wesley, hiçbir zaman 	–on beş da­kika bile– kederli kalmadığını söyler. 	Kendim için aynısını söyleye­meyeceğim, ama en kötü 	koşullarda bile sevinçli olmayı öğrendim.

	 	Komünistler 	mutluluğun salt maddesel tatminden kaynaklandığını ileri 	sürerler. Ben ise her gece aç, susuz ve soğuktan korunmasız 	hücremde sevinçle dans ediyordum. Bu fikri bana küçükken 	izlediğim dervişlere dair anılarım verdi. Onların, İslam 	inancında Tanrı’nın ismi olan “Al­lah” diye seslenerek 	coşkuyla kendilerinden geçip, zarif hareketlerle dönmeleri beni 	hayran bırakmıştı. Daha sonra farklı inançtaki insanla­rın 	tıpkı Davut ve Meryem gibi, Tanrı için dans ettiğini öğrendim. 	İn­sanın kutsal varlıkla olan yakınlaşması sözcüklerle 	anlatılamaz. Bazen içim büyük bir coşkuyla doluyor ve bunu dışa 	vurmak için sevinçle dans ediyordum. İsa Mesih’in şu sözleri 	aklıma geliyordu: “İnsanoğ­lu'na bağlılığınız 	yüzünden insanlar sizden nefret ettikleri, sizi toplum dışı 	edip aşağıladıkları ve adınızı kötüleyip sizi 	reddettikleri zaman ne mutlu size! O gün sevinin, coşkuyla 	zıplayın!” (Luka 6:22-23). Kendi kendime, “Ama ben bu 	buyruğun sadece yarısını yerine getirdim. Se­vinç 	duyuyorum, ancak bu yeterli değil” 	dedim. İsa Mesih coşkuyla zıplamamızı da buyuruyor.

	 	Bir 	sonraki gardiyan geldiğinde beni hücremde zıplarken buldu. Ruhsal 	çöküntü belirtileri gösteren mahkûmları yatıştırması 	talimatını almış 	olduğu için aceleyle uzaklaştı. Geri geldiğinde, elinde 	görevlile­rin 	odasından getirdiği koca bir ekmek somunu, peynir ve şeker vardı. 	Bunları alırken aklıma İncil’in Luka kısmındaki ayetin 	devamı geldi: “Sevinin, coşkuyla zıplayıp! Çünkü gökteki 	ödülünüz büyüktür.” Ge­tirdiği ekmek, haftalık 	istihkakımdan daha fazlaydı.

	 	O 	günden sonra her gece sevinçle dans edip zıpladım, ancak bir 	daha 	ekmekle 	ödüllendirilmedim. Kendi kendime yaptığım ilahileri söyleyip 	dans ettim. Gardiyanlar bu davranışlarıma artık alışmışlardı. 	Sessizliği bozmuyordum; onlar da bazı hücre mahkûmlarının 	böylesi garip dav­ranışlarını kanıksamışlardı. Daha 	sonra dostlarıma coşkuyla dans edi­şimi anlattığımda bana, 	“Neden, ne yararı oldu ki” diye sor­dular. Ya­rarlı 	bir şey değildi. Oysa bu benim için tıpkı Davut’a olduğu 	gibi se­vincin 	dansa dönüşmesi; Tanrı’nın tapınağında Rab’be adanan 	kutsal bir 	sunu gibiydi. Beni hapsedenler çıldırmış olduğumu zannet­seler 	bile bu umurumda değildi, çünkü İsa Mesih’te o güne dek 	yaşa­madığım bir güzelliği keşfetmiştim.

	 	Bazen 	görümler görüyordum. Bir gün bana kendi adım olmayan, ama 	burada açıklayamayacağım bir isimle seslenildiğini işitim. O 	anda, 	nedendir bilmiyorum, birden bana seslenenin Cebrail olduğunu 	düşün­düm. Hücremin içi birdenbire ışıkla doldu. Bir 	daha o sesi duy­madım. Fakat 	kötülükten iyiliğe uzanan bir köprü kurabilmem için İsa 	Mesih ve 	kutsallarla birlikte çalışmam gerektiğini anladım. Gözyaşı, 	dua ve öz­veriyle oluşan bu köprü, üzerinden günahkârların 	geçip kut­sallarla bir­likte olabileceği bir köprüydü. 	Bu köprünün, iyilik yap­makta en zayıf olanların bile 	kullanabileceği bir köprü olması gerekti­ğini anladım. İsa 	Mesih, Yargı Günü’nde açları doyurup yoksulları 	giydirenlerin kendi­sinin sağında oturacağını, kötülerin 	ise sonsuz ka­ranlığa atılacaklarını bildirir. Her insan 	muhtaçlara bazen yardım ede­bilir bazen de edemez: beden 	tektir; ruh ise değildir. Kutsal Kitap’ta kişinin “içi”nden 	ve “dışı”ndan; “eski”den ve “yeni”den; “doğal” 	ve “ruhsal” olandan söz edilir. Ruhsal olan kişi sonsuz 	yaşamda mutluluk bulur.

	 	İnsanları 	olması gerektikleri gibi değil, oldukları gibi sevmem 	ge­rektiğini anladım. Bir gece büyük bir melekler ordusunun 	karanlığın içinden yavaşça yatağıma yaklaştığını 	hissettim. Bana yaklaştıkça, hep birlikte 	Romeo’nun Juliet’e söylemiş olabileceği türden bir sevgi 	ez­gisi 	söylüyorlardı. Bana çok gerçekmiş gibi gelen bu harika ve 	tutkulu ez­giyi gardiyanların nasıl olup da işitmediklerine 	hayret ettim.

	 	Uzun 	süre tek başlarına kalan mahkûmlar sık sık görümler 	görür­ler. 	Bu 	tür olayların doğal bir açıklaması bulunsa da, bu, görümün 	kendisini 	geçersiz 	kılmaz. Ruh, bedeni kendi amaçları doğrultusunda kullanır. Bu 	görümler 	beni ayakta tutuyordu; bu da onların sadece bi­rer halüsinasyon 	olmadığının kanıtıydı.

	 	Bir 	gece hücremin duvarına hafifçe vurulduğunu işittim. Yan hücreye 	gelen yeni mahkûm bana işaret veriyordu. Onu yanıtladığımda 	heye­canlı vuruşlarla karşılık verildi. Sonradan bunun bir 	şifre olduğunu an­ladım: “A” tek vuruş, “B” iki 	vuruş, “C” üç vuruş.

	 	“Sen 	kimsin?” ilk mesajı oldu.

	 	“Bir 	rahibim.”

	 	Bu 	garip başlangıçtan sonra kendi aramızda “tek vuruş alfabenin 	ilk 	beş harfi; iki vuruş ikinci beş harfi” diye oluşan bir 	iletişim yön­temi geliştirdik. Yani “B” harfinin 	karşılığı tek vuruş, kısa bir ara ve ardın­dan iki 	vuruş; “F” harfi ise iki vuruş, bir ara ve tek vuruş 	olu­yordu. Ancak bu yöntem de yeni komşumu tatmin etmedi. Mors 	alfa­besini biliyordu. Zaman içinde bana tüm harflerin 	vuruşlarını tek tek öğretti.

	 	Kendi 	ismini bu yöntemi kullanarak bana bildirdi.

	 	Kendisine, 	“Tanrı seni kutsasın. Hıristiyan mısın?” diye sordum.

	 	Bir 	aradan sonra, “Öyle olduğumu iddia edemem” yanıtı geldi.

	 	Elli 	iki yaşında bir radyo teknisyeniydi; sağlığı çok bozuktu ve 	ağır ceza 	mahkemesinde yargılanacağı günü bekliyordu. Yıllar önce 	iman­sız 	biriyle evlenip Tanrı’dan uzaklaşmıştı ve büyük bir çöküntü 	için­deydi. Gün 	geçtikçe Mors alfabesini daha kıvrak kullanmaya başla­mıştım. 	Her 	gece onunla konuşuyordum.

	 	Bir 	süre sonra bir mesaj aldım: “Günahlarımı itiraf etmek 	istiyo­rum.”

	 	İtirafları 	aralıklarla kesilerek geliyordu. “Yedi yaşındayken… Ya­hudi 	olduğu için bir çocuğu tekmeledim… Beni şöyle lanetledi… 	‘an­nen ölürken… seni göremesin…’ Beni 	tutukladıklarında… O sıralar annem ölmek üzereydi...”

	 	Komşum 	yüreğinin yükünü bana açtıktan sonra yıllardan beri hiç 	yaşamadığı 	bir mutluluk duyduğunu bildirdi. Mektup arkadaşı gibi, biz 	de Mors alfabesi arkadaşı olmuştuk. Ona Kutsal Kitap’tan 	ayetler öğ­rettim. Birbirimize fıkralar anlatıp, satranç 	oynadık. Bu yöntemi kul­lanarak 	ona İsa Mesih’e dair vaazlar verdim. Gardiyan olan bitenin 	farkına 	varınca beni başka bir hücreye naklettiler. Oradaki yeni hücre 	komşumla da aynı yöntemi uyguladım. Mahkûmların yeri sıkça 	de­ğiş­tirildiğinden, zaman içinde birçokları bu gizli 	haberleşme yönte­mini öğrendi. 	Birkaç kez ele verildim. Bu nedenle yalnızca Kutsal Kitap ayetleri 	ve İsa Mesih’e dair sözcükler kullanıyordum. Siyasi 	tartışmalar için 	acı çekmeye hazır değildim.

	 	Kişiler 	tecrit hücresinde tutularak geçmişin derinliklerine gömül­müş 	bazı 	olaylara yeniden geri dönmek zorunda bırakılırlar. Geçmişin 	iha­netleri 	ve yalanları ısrarla kendilerine geri döner. Anne, baba, terk 	edilmiş 	sevgililer, iftira edilen ya da aldatılan dostlar, hepsi de sanki 	sizinle 	aynı hücrenin içindeymiş ve kınayan gözlerle size 	bakıyorlar­mış 	gibidir. Mors alfabesiyle gönderilen günah itirafları hep aynı 	şe­kilde başlıyordu: “Ben çocukken”, “Öğrenciyken…!” 	Geçmiş isyanla­rın anıları, 	Tanrı’nın esenliğinin sağladığı sığınağın kapısında, 	insanı vahşi 	bekçi 	köpekleri gibi beklerdi. Ancak Cennet’e giden tüm kapılar 	insanın 	yüzüne kapandığında, Yahudilikte gizemci bir felsefe olan 	Kabala’da, bir kapının, yani “gözyaşı kapısının” (bab 	hadimot) 	kaldı­ğını bildirir. Biz mahkûmlar işte bu kapıdan geçmek 	zorundaydık.

	 	Bir 	sabah komşum bana o günün “Kutsal Cuma” (İsa Mesih’in ölüm 	günü) 	olduğunu bildirdiğinde, tuvalette bulduğum bir çiviyle hücre­min 	duvarıma “İsa”nın ismini kazıdım. Bu harika ismin benden 	sonra gele­cek olanlara bir umut kaynağı olacağını 	düşünüyordum. Gardiyan bu davranışıma çok öfkelenerek, 	“Tabuta gidiyorsun” dedi.

	 	Beni 	koridorun sonunda bulunan duvara gömülü bir dolabın içine 	soktular. Bu dolap bir insanın ayakta durmasına izin verecek kadar 	yüksekti. 	Zemini yaklaşık 50 x 50 cm kadardı, birkaç hava deliği ve bir 	de yemek uzattıkları bir delik vardı. Gardiyan beni dolabın 	içine sertçe içeri itip, kapıyı üzerime kapadı. Bir anda 	sivri uçların sırtıma battığını hissettim. 	Ani bir tepkiyle öne doğru eğildim. Bu seferde aynı sivri 	uçların 	göğsüme battığını hissettim. Dehşete kapılmıştım. Yine 	de sa­kin 	bir şekilde ayakta durmaya gayret ettim. Karanlıkta ya­vaşça 	ellerimi dolabın 	içinde gezdirdim. Dolabın kapaklarının keskin ve sivri çelik 	uçlarla kaplanmış olduğunu anladım. Ancak dimdik ayakta durarak 	bu uçların 	bedenime batmalarını önleyebilirdim. Şimdi buraya neden tabut 	denildiğini 	anlıyordum.

	 	Bacaklarım 	ağrımaya başladı. Birinci saatin sonunda tüm adalele­rim 	sızlıyordu. Daha önce “manej”de yapılan işkenceler yüzünden 	ya­rala­nan ayaklarım yeniden şişmeye başladı. Yere 	yıkılıp bedenim sivri uç­larla 	zedelendiğinde, beni dışarı çıkarıp biraz dinlendirdikten 	sonra tek­rar 	içeri soktular. Tüm düşüncemi İsa Mesih’in çektiği acılar 	üze­rinde yoğunlaştırmaya 	çalışıyordum, fakat kendi acılarım ağır bası­yordu. 	Oğ­lum 	Mihai küçükken bana şöyle sormuştu: “Ne yapsam acaba? Çok 	sı­kılıyorum.” “Tanrı’yı düşün Mihai.” “Benim 	kafam çok küçük, oysa O’nunki o kadar büyük ki. Niye O’nu 	düşüneyim ki, O’nun beni dü­şünmesi gerekir!” Bu 	yüzden kendi kendime, “Tanrı’yı düşünmeye ça­lışma. 	Hiçbir şey düşünme!” diye tekrar etmeye başla­dım. 	İçinde bu­lunduğum o boğucu karanlıkta, Hintli yogilerin 	gizli bir formülü sü­rekli 	tekrar ederek zihinlerini arındırdıklarını anımsadım. 	Yunanistan’ın Athos 	Dağı’ndaki keşişlerin de benzer bir yöntemle bitmez tükenmez 	“yürek duası” ettiklerini biliyordum. Bu duada her kalp atışı 	için bir sözcük söylenir, “Rab İsa, Tanrı’nın Oğlu, bana 	merhamet et!” İsa Mesih’in merhamet dolu olduğunu zaten 	biliyor­dum. Eşime her gün onu sevdiğimi söylediğim gibi, 	İsa Mesih’e de aynı şeyi tekrarlamaya karar verdim. “İsa 	Mesih, ruhumun biricik da­madı, seni seviyorum.” Yüreğin 	sessiz atışları çok uzaklardan duyula­bilen bir müziğe 	benzer. Bu nedenle ben de sözlerin ritmini bozmuyordum. Önceleri 	İblis’in küçümseyici sesini işitir gibi oldum: “Sen O’nu 	seviyorsun, ama O se­nin acı çekmene izin veriyor. Her şeye 	gücü yetiyorsa neden seni bu tabuttan dışarı çıkartmıyor?” 	Ben ise sessizce duamı sürdürdüm, “İsa Mesih, ruhumun biricik 	damadı, seni seviyorum.” Kısa bir süre sonra sözcüklerin 	anlamı belirsizleşti ve ardından kayboldu. Artık düşünemez 	olmuştum.

	 	Bu 	ruhsal alıştırmayı (ayrışmayı) daha sonraki kötü anlarımda 	sık sık uyguladım. İsa Mesih, İncil’in Matta kısmında şöyle 	bildirir: “İn­sanoğlu ummadığınız bir saatte 	gelecektir.” Benim O’nunla deneyimin bu olmuştu. Düşünme – 	İsa Mesih ummadığım bir anda gelip beni şaş­kına 	çevirecek. Ama O’nun ışığının berraklığına dayanılması 	zordur. Bazen 	bu süreci tersine çevirip kendi düşüncelerime bir kaçış yolu 	olarak 	kullandım.

	 	Tabut’ta 	iki gün geçirdim. Bazı mahkûmlar iki hafta ya da daha fazla 	kalmışlardı. Doktor durumumun kötüleştiğini bildirdiği için 	beni çı­karmak zorunda kaldılar. Zaten ölümle yaşam 	arasındaki dar geçittey­dim. 	Uzun süren cezaevi hayatımda gıdasızlık, açık hava ve gün 	ışı­ğını 	görmemem nedeniyle saçlarım artık uzamıyordu. Artık günlerce 	tıraş edilmem gerekmiyordu. Tırnaklarım güneş görmeyen 	bitkiler gibi sol­gun, renksiz ve yumuşaktı.

	 	Halüsinasyonlar 	zihnimi ele geçirmeye başlamıştı. Büyük umut­suzluk 	anlarında (hiç su bulunmayan) cehennemde olmadığımdan emin 	olmak 	için teneke kupamın içindeki suya bakıyordum. Bir süre sonra bu 	kupa bir miğfere dönüşüyordu. Hücremin çok ötesinde leziz 	yemekler­den oluşan bir şölen sofrası görüyordum. Uzaktan 	eşimin içi iri sosis­lerle dolu bir tabakla geldiğini 	görüyordum, ama ona kızıp, “Hepsi bu kadar mı?” diye 	bağırıyordum. Bazen de hücrem büyük bir kütüpha­neye 	dönüşüyordu. Raflar dolusu üst üste sıralanmış ciltli 	ki­taplar ka­ranlığa 	doğru uzanıyordu – ünlü romanlar, biyografiler, dini ve 	bilimsel 	eserler. 	Bu kitaplar büyük bir kule gibi yukarı doğru yük­seliyordu. 	Bazı 	zamanlarda ise, binlerce istekli yüz bana çevriliyordu. Vaaz 	etmemi bekleyen büyük kalabalıklarla çevrelenmiştim. Yüksek 	sesle sorular soruluyor ve birtakım sesler bu soruları 	yanıtlıyordu. Se­vinçli tezahü­ratlar 	duyuluyordu. Çehrelerden oluşmuş bir deniz, son­suzluğa dek 	uza­yıp 	gidiyordu.

	 	Beni 	hapse atanlara şiddetle karşılık verdiğim düşlerim ve erotik 	fantezilerim yüzünden de sıkıntı çekiyordum. Bu “cehennem” 	yaşa­mamış olanların kolaylıkla anlayabileceği bir deneyim 	değildir. Ceza­evine 	girdiğimde otuz dokuz yaşında, sağlıklı ve canlıydım. Fakat 	şimdi eskiden 	geçirdiğim tüberkülozun tekrarlaması, cinsel arzuları­mın 	art­masına neden olmuştu. Yatakta gözlerim açık, güzel 	kadınlarla tensel zevkler yaşıyordum. Bu düşünceleri 	uzaklaştırmaya çalışırken cinsel­likle 	ilgili sapkın ve aşırı imgeler beni teslim alıyordu. Hüsran ve 	günah 	duyguları korkunç acılar çekmeme neden oluyordu. Bu acı bazen 	çok keskin, bazen de belli belirsizdi; ama her zaman vardı.

	 	Bu 	tür halüsinasyonlardan kurtulmak için bir yöntem geliştirdim. 	Onları bedenimdeki tüberküloz mikrobu gibi saldırgan bir düşmana 	benzetiyordum. 	Böylelikle mevcudiyetleri nedeniyle kendimi suçla­mak 	yerine, onlara direnebildiğim için kendimi kutluyordum. Bu 	halüsinas­yonları 	bir günah değil de, bir düşman olarak kabul etmeye başladıktan 	sonra, onları nasıl yok edebileceğimi de tasarlayabilirdim. 	Şeytani dü­şünceler, 	doğuracağı sonuçlar sağduyuyla muhakeme edil­diği 	takdirde, 	bastırılabilirler. Bu yüzden onları kovmaya çalışmadım, 	çünkü açık buldukları kapıdan tekrar gireceklerini 	biliyordum. Bunun aksine, eğer onlara teslim olsaydım gerçek 	yaşamda bunun bedelini nasıl öderdim diye düşündüm. Bu tür 	ayartmalara teslim olmak hem benim, hem başkalarının ailelerini 	perişan edecekti. Eşimin benden boşanması ge­rekecekti. 	Oğlumun geleceği mahvolacaktı. Kilisemdeki cemaat bana olan 	güvenini yitirecekti. Herkes benden nefret ederken, neden olduğum 	bu zararın hesabını Tanrı’ya vermek zorunda kalacak­tım. 	Tıpta bir vi­rüsü 	yok etmek için başka bir virüs kullanılır. Bizler de İblis’in 	“parçala ve 	ele geçir” sözünü onu yenmek için kullanabili­riz. 	Gururun kötülüğü –küçük düşme korkusu– tutkunun 	kötülüğüne karşı kullanılabilir. Aç­gözlülüğün 	kötülüğü, bedeli parayla ödenen düşkünlüklerden nefret 	eder!

	 	Bir 	gün mahkûmların kullandığı tuvaletler tıkandığı için 	bizleri gardi­yanların kullandığı bir tuvalete götürdüler. 	Lavabonun üstünde küçük bir ayna vardı. İki yıldır kendimi 	ilk defa görüyordum!

	 	Hapse 	girdiğimde genç ve sağlıklıydım. Hatta yakışıklı bile 	sayı­lırdım. Oysa şimdiki durumumu gördüğümde, yüksek 	sesle acı bir kahkaha attım. Birçokları beni beğenip 	sevmişlerdi, ama korku dolu gözlerle aynadan kendine bakan bu 	ihtiyarı görselerdi dehşete düşer­lerdi. Bu olaydan, 	içimizdeki gerçek güzelliklerin gözle görülmediğini öğreten 	bir ders çıkardım. Daha da çirkinleşecek, bir kafatası ve 	iske­lete dönüşecektim; bunu hatırlayarak, ruhsal yaşamla 	bağlantımı sür­dürme arzum ve imanım güçlendi.

	 	Tuvalette 	yırtık bir gazete parçası gördüm. Bu, tutuklandığımdan beri 	gördüğüm ilk gazeteydi. Haberde, Başbakan Groza’nın, 	zengin­liği 	(zenginleri) ortadan kaldırmaya kararlı olduğu yazıyordu. Bu 	bana ko­mik 	geldi. Tüm dünya yoksulluğu yok etmeye çalışırken, 	hüküme­timiz 	zenginliği tasfiye etmeye kararlıydı. Gözlerim gazetede, belki 	de yet­kileri 	iade edilmiştir diye, Patrascanu’nun ismini aradı. Fakat 	Groza’nın konuşmasını 	yaptığı Kabine’nin bakanları arasında onun ismine 	rastla­yamadım.

	 	Nezaretçi 	eşliğinde hücreme geri dönerken çılgın bir şekilde ağla­yan 	ve inleyen bir kadın sesi işittim. Haykırışları cezaevinin alt 	katın­dan geliyor gibiydi. Gitgide yükselen bu ses aniden 	kesildi.

	 	Birkaç 	gün sonra yan hücreme yeni bir mahkûm geldi. Ona duvara vurarak, 	“Kimsiniz?” mesajını gönderdim ve hemen yanıt aldım. 	Ken­disi savaş öncesi hükümetlerde görev almış ve ünlü 	siyasi lider Iuliu Maniu’nun yakın arkadaşı Ion Mihalache idi. 	Komünist Parti terörü başladığında, Mihalache bir grupla 	birlikte yurtdışına kaçmaya çalış­mıştı. Havaalanında 	tutuklanmış ve Ekim 1947’de müebbet hapse mahkûm olmuştu. 	Yaşı altmışın üzerindeydi. “Tüm yaşamım boyunca ülkeme 	ve milletime hizmet etmeye çalıştım; ödülüm bu oldu” dedi.

	 	Ona 	şu mesajı gönderdim: “Vaki olanı diliyorsan, o zaman sadece 	dilediğin şeyler vaki olur! Her şeyden feragat etmek, esenliğe 	giden yoldur.”

	 	“Özgürlük 	olmadan esenlik de olamaz” yanıtı geldi.

	 	Onu, 	“Zorbalığın hüküm sürdüğü bir ülkede cezaevi onurlu bir 	me­kandır” diye yanıtladım.

	 	Kendisi 	için Tanrı’nın kayıp olduğunu söyledi.

	 	“Tanrı 	hiç kimse için kayıp değildir… Kaybolan bizleriz… Eğer 	kendimizi 	bulursak… içimizdeki Tanrı’yı da bulabiliriz… Cezaevi bize 	bu arayışımızda yardımcı olabilir.”

	 	Tekrar 	deneyeceğini söyledi.

	 	Başka 	bir hücreye götürülmeden önce bana ağlayan o kadının eski 	Başbakanlardan Ion Gigurtu’nun karısı olduğunu söyledi. 	Çığlıkların aniden 	kesilmesi, ona sakinleştirici iğne yaptıklarını gösteriyordu. 	Er­tesi 	sabah duvara vurdum, ancak bir yanıt alamadım. Mihalache’yi 	götür­müşlerdi.

	 	Bu 	olaydan bir süre sonra sorgulamam yeniden başladı. Sorgulamam 	çoğu kez zeki ve kendinden emin genç Teğmen Grecu tarafından 	ya­pı­lıyordu. Grecu daha mükemmel bir dünya yaratmakta 	olduklarına ina­nıyordu. Sorgulama konularında sıra tekrar 	İskandinav Kilisesi ce­mi­yeti adına açlıkla mücadele 	etmek ve yardım sağlamak üzere üst­lendi­ğim hizmete 	geldi. Grecu bana bu fonların casusluk amacıyla kullanıl­dığını 	neden hâlâ inkâr ettiğimi sordu.

	 	“Amerika 	ve İngiltere’nin bu ülkede casusluk amacıyla para harca­dığına 	inanmanızı anlayabiliyorum. Ancak İsveç ve Norveç gibi ülke­ler 	hangi çıkarlar uğruna bu faaliyetlerin içinde olabilir ki?”

	 	“Her 	ikisi de emperyalist güçlerin oyuncaklarıdır” diye sertçe 	çıktı.

	 	“Ama 	Norveç güçlü demokrasisiyle tanınıyor; İsveç ise kırk 	yıldır sosyalist bir hükümet tarafından yönetiliyor.”

	 	“Saçma! 	Onlar da diğerleri gibi faşist” dedi.

	 	Bir 	sonraki karşılaşmamızda, Grecu ona anlattıklarımı kontrol 	etti­ğini ve haklı olduğumu düşündüğünü bildirdi.

	 	Daha 	sonra bana Rusça İncil dağıtımıyla ilgili sorular yöneltti. 	Kendisine, Kutsal Kitap Şirketi’nin Müdürü Emile Klein’ın 	bu işin ar­kasında olabileceğini söyledim. Bana, sürekli 	olarak (bu çalışmanın merkezlerinden biri olan) Iasi isimli 	kasabaya neden gittiğimi sordu. Kendisine, oraya Patriğin 	davetiyle onu ziyaret amacıyla gittiğimi bil­dirdim.

	 	Ertesi 	sabah yeniden çağrıldım. Grecu elinde lastik bir copla 	masa­sında oturuyordu.

	 	“Anlattıklarınızın 	hepsi düzmeceydi! Emile Klein siz tutuklanma­dan 	çok önce ölmüş. Onun adını bu yüzden verdiniz. Iasi’ye 	gidiş ta­rihleri­nizi de kontrol ettirdim, o günlerde 	Patrik makamında değilmiş” diye bağırdı.

	 	Sandalyeyi 	geri itip ayağa fırlayarak, “Artık yeter! İşte kağıt 	bu­rada. 	Mihalache ve diğer mahkûmlarla da gizlice haberleştiğinizi 	bili­yoruz. Hepsinin 	size neler anlattığını bir bir yazmalısınız. Başka hangi 	cezaevi kurallarını 	ihlal ettiğinizi de bilmek istiyoruz. Gerçeği söyle­yin, 	aksi takdirde…”

	 	Copla 	masaya vurarak, “Yarım saatiniz var” dedi ve odadan çıktı.

	 	Oturup 	yazmaya başladım. İfadem “Bildiri” sözcüğüyle 	başlama­lıydı. 	İki yıldır elime kalem almadığımdan, yazmaya başlamak zor 	oldu. 	Cezaevi 	kurallarını ihlal ettiğimi itiraf ettim. Müjde’yi hücre 	du­varlarına 	vurarak kullandığım haberleşme yöntemiyle diğerlerine 	du­yurmuştum. Kendimi öldürmek için uyku haplarımı 	biriktirmiştim. Teneke parça­sından 	bir bıçak yapmıştım. Ekmek parçaları ve tebeşirle satranç 	takımı yapmıştım. 	Diğer mahkûmlarla haberleşmiştim, ama hiçbirinin ismini 	bilmiyordum (Mors alfabesi aracılığıyla insanların bana 	günahlarını itiraf ettiğinden ve hatta İsa Mesih’e iman 	ettiklerin­den söz etmedim). Şöyle devam ettim: “Hiçbir 	zaman Komünistler’in aleyhinde konuş­madım. Bizlere 	düşmanlarımızı sevmemizi buyuran İsa Mesih’in bir 	öğrencisiyim. Onları anlayabiliyorum. Tanrı’yı tanı­maları 	ve imanda kardeşlerim olmaları için dua ediyorum. Diğer 	mah­kûmların bana ilet­tikleri şeylerin hiçbirini burada 	yazamam, çünkü bir Tanrı adamı bir insanın 	zulüm görmesine neden olabilecek bir tanıklık yapamaz. Benim 	çağrım 	suçlamak değil, savunmaktır.”

	 	Grecu 	yarım saat sonra copunu sallayarak geri döndü. Diğer mah­kûmları 	dövmekten geliyordu.

	 	“Bildirimi” 	okumaya başladı. Az sonra copunu masaya bıraktı. Okumayı 	bitirdiğinde bana sıkıntılı gözlerle bakmaktaydı. “Bay 	Wurm­brand 	(bana daha önce hiç Bay sıfatıyla hitap etmemişti), neden beni 	sevdiğinizi 	söylüyorsunuz? Bu hiç kimsenin yerine getiremeye­ceği 	Hıristiyan 	buyruklarından biri. Beni yıllar boyu hapsedip, aç bı­rakıp 	döven birini sevemezdim.”

	 	“Bunun 	salt buyrukları yerine getirmekle bir ilgisi yok. İsa Mesih’e 	iman ettiğimde, sevgi dolu yepyeni bir kişiliğe kavuşarak 	dönüşerek adeta 	yeniden doğdum. Kaynaktan nasıl sadece su akarsa, sevgi dolu bir 	yürekten 	de sadece sevgi akar.”

	 	İki 	saat boyunca Hıristiyanlık ve onun Marksizm ile olan ilişkisi 	üzerinde 	konuştuk. Kendisine Marx’ın ilk yapıtının İncil’in Yuhanna 	kısmı üzerine bir yorum olduğunu söylediğimde çok şaşırdı. 	Marx’ın, “Kapital” adlı yapıtının önsözünde 	Hıristiyanlık’ın –özellikle Protes­tanlık biçimiyle– 	“günahtan mahvolmuş yaşamların yenilenmesi için ideal bir din 	olduğunu” yazdığını bilmiyordu. Ben de ona, Marx’ın bu 	önerisi uyarınca günahtan mahvolmuş yaşamımı yenilemek için 	Pro­testan Hıristiyan olduğumu söyledim.

	 	Bu 	olaydan sonra Grecu her gün bir iki saatliğine beni odasına 	ça­ğır­maya başladı. Ona aktardığım alıntıları 	kontrol etmişti. Bu, Hıristi­yanlık üzerine uzun 	konuşmalarımız için bir fırsat yarattı. Bu konuş­malarda 	Hıristiyanlık’ın ilk döneminde etkin olan demokratik ve 	dev­rimci ruhu vurguluyordum.

	 	Grecu 	sürekli, “Ben bir ateist olarak yetiştirildim ve asla farklı 	bir şey 	olmayacağım” diye tekrarlıyordu. Kendisine, “Ateizm 	Hıristiyan­lar 	için 	kutsal bir sözcüktür. Atalarımız inançları uğruna aslanlara 	yem olarak 	atıldıklarında, Neron ve Caligula tarafından ateist olarak 	adlan­dırılıyorlardı. Bu nedenle biri, ben ateistim derse, 	ona saygı duyarım.”

	 	Grecu 	gülümsedi. Devam ettim: “Teğmen, atalarımdan biri 17. yüzyılda 	yaşamış bir hahamdı. Biyografisinde onun bir ateistle 	karşı­laştığında, ‘Seni kıskanıyorum, sevgili 	kardeşim! Ruhsal yaşamın be­nimkinden çok güçlü olmalı. 	Sıkıntıya düşmüş birini gördüğümde ge­nellikle, 	‘Tanrı, ona yardım eder!’ diyerek geçip gidiyorum. Oysa sen 	Tanrı’ya 	inanmıyorsun, bu nedenle onun yükünü üstleniyor ve her 	karşılaştığın 	kişiye yardım ediyorsun’ dediği yazılıdır.”

	 	“Hıristiyanlar, 	Parti’yi ateizm için değil, yanlış tip ateistler 	yetiş­tir­diği için eleştirir. İki tip ateist vardır: 	Birincisi, ‘Tanrı yoktur, iste­di­ğim her türlü 	kötülüğü yapabilirim’ diyenler; ikincisi de, ‘Tanrı 	ol­ma­dığına göre, eğer O var olsaydı yapacağı her 	türlü iyiliği ben yap­malı­yım’ diyenler. Bu ikinci 	tip ateistlerin bir anlamda en büyüğü İsa Me­sih’in 	kendisiydi. Açlık çeken, hasta ve zavallı insanları 	gördü­ğünde, ‘Tanrı onlara yardım eder’ demedi. Tüm 	sorumluluk kendin­deymişçe­sine hareket etti. Bu nedenle 	insanlar aralarında şöyle sor­maya başla­dılar: ‘Bu 	adam Tanrı mı? O, Tanrı’nın işini yapıyor!’ On­lar İsa 	Me­sih’in Tanrı olduğunu böylelikle keşfettiler. Teğmen, 	siz de bu tip bir ateist olabilirseniz; yani herkesi seven ve hizmet 	eden. İn­sanlar çok geçmeden sizin Tanrı’nın bir oğlu 	olduğunuzu fark edecek­tir; siz de içinizde etkin olan 	Tanrı’yı keşfedeceksiniz.”

	 	Bu 	tartışmalarımız bazı insanları şaşırtabilir. Ancak Aziz 	Pavlus bizlere, Tanrı hizmetkârlarının Yahudiler’in arasında 	Yahudi, Grek­ler’in 	arasında Grek olması gerektiğini söylüyor. Bu nedenle, benim de 	bir Marksist olan Grecu’yla birlikteyken bir Marksist olmam ve 	onun anlayacağı 	dilden konuşmam gerekiyordu. Bu sözlerim onu yü­reğinden 	yakalamıştı. Grecu, İsa Mesih’i düşünmeye ve O’nu 	sev­meye başladı. İki hafta sonra, yakasında Gizli Polis’in 	mavi apoletleri bulunan haki renkli üniformasıyla gelip, yamalı 	cezaevi giysileri için­deki bana gü­nahlarını itiraf 	etti. Kardeş olduk.

	 	O 	günden sonra, Grecu güç ve tehlikeli olsa da, elinden geldiğince 	ve cesaretle mahkûmlara yardım etmeye başladı. Dıştan ise 	Parti‘ye bağlılığını sürdürüyor gibi görünerek rol 	yaptı. Fakat bir gün ortadan kayboldu. 	Hiç kimse ona ne olduğunu bilmiyordu. Gardiyanlara ihti­yatlı 	bir 	biçimde ona ne olduğunu sordum, onun tutuklandığını 	sanı­yorlardı. Gerçek 	imanı saklamak çok zordur.

	 	Gizli 	Polis teşkilatının içinde diğer gizli imanlılarla da 	karşılaştım ve onlardan bazıları hâlâ görevlerini 	sürdürmekteler. Bir insanın aynı za­manda hem dua edip hem 	de işkence edemeyeceğini söylemeyiniz! İsa Mesih, bizlere bir 	günahkâr olarak merhamet dileyen ve evine “aklan­mış” 	olarak giden bir vergi görevlisinden (Roma döneminde vergi 	top­lama görevi zorbalık yapmak ve haraç almakla birlikte 	yü­rürdü) söz eder. İncil bizlere o kişinin bu tatsız 	görevi hemen bıraktı­ğını söylemi­yor. 	Tanrı insanın yüreğine bakar ve iyi niyetli bir duada gelecekte 	yeni bir 	yaşamın vaadini görür.

	 	Tutsaklığımın 	ikinci yılında, böyle bölünmüş ruhlardan birisi hüc­reme 	getirildi. Elleri arkadan zincirlenmişti. Bu nedenle ona yemek 	yedirmem 	ve diğer ihtiyaçlarına yardım etmem gerekiyordu.

	 	Dionisiu, 	yoğun talebin sadece Stalin’in büstlerine olduğu bir dün­yada 	beyni yeni fikirlerle dolu genç bir heykeltıraştı. Yiyecek 	alacak parası olmaması nedeniyle Gizli Polis teşkilatında 	mahkûmları döv­mesini gerektiren bir işe girmişti. Bu işi 	yaparken aynı zamanda tu­tuk­lulara çevredeki ihbarcıları 	bildiriyor ve büyük risk altına giri­yordu. Dionisiu, 	kendisinden şüphelenmeleri üzerine ülkeden kaç­maya karar 	vermişti. Ancak özgürlüğe çok yaklaşmışken son anda 	dayanılmaz 	bir dürtüyle 	geri dönüp kendisini ele vermişti. Bu şekilde bölünmüş 	kişiliğe 	sahip insanlara Komünistler arasında sıkça rastlanır. Dionisiu 	tüm ya­şamı boyunca iki zıt yöne doğru çekilmişti.

	 	On 	gün boyunca, her gece, Dionisiu’ya Kutsal Kitap’tan öğretiler 	verdim. 	Taşıdığı suçluluk duygusu üzerinden atılmıştı. Hücreden 	alı­nıp götürülmeden önce bana, “Eğer küçük 	kasabamdaki on beş rahip­ten biri 	daha gençken benimle konuşmuş olsaydı, İsa Mesih’i çok daha 	önce bulmuş olacaktım” dedi.

	 	Sorgulamam 	Teğmen Grecu’nun ayrılışından sonra da devam etti, fa­kat 	Tanrı beni, başını derde sokabileceğim kişilerin isimlerini 	unuta­bilme yeteneğiyle 	ödüllendirmişti. Mahkûmiyetim sırasında zihnimde toplam 	100.000 	sözcükten oluşan 300 şiir oluşturmuş ve özgür kal­mamın 	ar­dından bunları yazıya dökmüş olmama rağmen, sorgulamam 	sırasında belleğimi tümüyle boşaltabiliyordum. Bu nedenle 	benim için farklı bir yöntem uygulanmaya başlandı.

	 	Tüberkülozumun 	ağırlaştığı –aslında bu doğruydu, öksürüklerim hiç 	kesilmiyordu– bahanesiyle doktorlar bana yeni bir ilaç yazdılar. 	Sarı kapsüllü 	bu hap bana hoş rüyalarla dolu uzun bir uyku veriyordu. 	Uyandığımda 	tekrar hap veriyorlardı. Birkaç gün bilinçsizce uyudum, sadece 	artık daha besleyici ve hafifletilmiş olan yemeğimi getiren 	gar­diyanlar hücreme geldiğinde uyandırılıyordum.

	 	Bunun 	ardından devam edilen sorgulamamı belli belirsiz anımsıyo­rum. 	Bana verdikleri bu ilacın dostlarımı ihbar etmemi sağ­lamadığını 	biliyorum. Çünkü daha sonraki duruşmam sırasında tek ba­şıma 	yargı­landım. 	Dünya Kiliseler Konseyi’nin “casusluk şebekesi” adına 	çalışan 	kişiler, hiçbir zaman yüksek mahkeme karşısına 	çıkarıl­madılar. Bana verdikleri bu ilaç Kardinal 	Midszenty’e, Troçki yan­daşlarına ve diğer birçoklarına 	daha verilmişti. İlaç kişinin iradesini gitgide zayıflatarak 	sonunda 	çılgınca kendini suçladığı bir ruh haline girmesini sağlayan 	bir 	etki yaratıyordu. Daha sonraları, bu ilaç kürün­deki 	mahkûmların hüc­relerinin 	kapısını yumruklayarak sorgulama gö­revlisini çağırdıklarını 	ve 	kendileri 	aleyhinde yeni suçlamalarda bu­lunmak istediklerini işittim. 	Bu 	kürün uzun vadeli sonuçları da olabi­liyordu: Bu ilacı 	aylar önce almış olan kişiler çok daha sonra bana, aslında hiç 	işleme şansları olmadığı bazı 	günahları işlediklerine dair itiraflarda bulunmuşlardı. Belki 	de, bedenimdeki 	tüberküloz mikrop­ları verdikleri ilacı etkisiz hale 	getir­mişti. Belki de, aldığım doz çok fazlaydı. Her 	durumda, Tanrı’nın lüt­fuyla, dostlarıma ihanet etmekten 	kurtulmuştum.

	 	İlaç 	küründen sonra daha da güçsüzleştim ve nihayet bir gün 	tümüyle yıkıldım. Yatağımdan son derece güçlükle 	kalkabilmeme rağmen, zih­nim bir süre daha açık kaldı. 	Artık zihnimin açıklığından bile kuşku duymaya başlamıştım.

	 	Büyük 	Aziz Antonios’un (yaklaşık İ.S. 251-356), Martin Luther’in 	(1483-1546) 	ve daha sıradan birçok kişinin İblis’i görmüş oldukları 	bir 	efsane değildir. Ben onu, sadece bir kez, çocukken görmüştüm. 	Bana sırıtarak 	bakmıştı. Bu konuyu yarım yüzyıldır ilk defa şimdi bu­rada 	dile getiriyorum. 	Hücremde, tek başımayken onun varlığını bir kez daha 	hissettim. 	Her yer karanlık ve soğuktu; o da benimle alay ediyordu. Kutsal 	Kitap’ta (Yeşaya 13:21’de “tekeler oynaşacak” diye yazar) 	“yarı insan 	yarı keçi bedenli yaratıkların dans ettikleri bir yer­den” 	söz edilir; hücrem böylesi bir yere dönüşmüştü. Günlerce 	ve ge­celerce sesini işit­tim: “İsa Mesih’in nerede? 	Kurtarıcın seni kurtaramaz! Aldatıldın; sen de 	başkalarını aldatmıştın! O, Mesih değil ki, yanlış adamı 	izlemişsin!”

	 	“O 	zaman, gelecek olan gerçek Mesih kim?” diye acıyla haykır­dım. 	Verdiği 	yanıt son derece açıktı, ancak burada tekrar edilemeye­cek 	kadar 	küfür 	doluydu. İsa’nın Mesih olduğunu kanıtlayıcı kitaplar ve 	makaleler yazmıştım, 	fakat o anda söyleyecek bir şey bulamıyordum. Norveçli büyük 	müjdeci Hans Nielsen Hauge’nin (1771-1824) cezaevindeyken 	imanının 	sarsılmasına, hatta Vaftizci Yahya’nın zindandayken kuşkuya 	düşmesine neden olan kötü ruhlar, hiddetle bana saldırıyorlardı. 	Onlara karşı 	silahsızdım. Sevincim ve esenliğim yok olmuştu. Daha önceleri 	karanlığımı aydınlatan, acıla­rımı dindiren Mesih’i 	kendime çok yakın hissetmiştim, ancak şimdi acıyla 	haykırıyordum, “Eli, Eli, lema şevak­tani?” (“Tanrım, 	Tanrım, beni neden terk ettin?”)1 	Kendimi 	tümüyle terk edilmiş hissediyor­dum.

	 	O 	karanlık ve korkunç günlerde zihnimde, fiziksel ve ruhsal 	duru­mumun benzerini yaşamamış kişiler tarafından 	kolaylıkla kabul edi­le­meyecek, uzun bir şiir oluşturdum. 	Bu benim kurtuluşum oldu. Söz­cüklerle, 	vezinle ve şiirlerle İblis’i yenmeyi başardım. Şiirimin 	Ru­mence 	anlamının tam karşılığını veren, düz yazıya uyarlanmış 	(yani kafiyesiz) şeklini aşağıda veriyorum:

	 	Küçüklüğümden 	beri kiliselere ve tapınaklara giderdim. O me­kanlarda Tanrı 	yüceltilirdi. Farklı rahipler ilahiler söyler ve coş­kuyla 	dolarlardı. Seni sevmenin doğru olduğunu iddia ederlerdi. Ancak 	büyüdükçe, Tanrı’nın bu dünyasında öylesine büyük 	acı­lar 	gördüm ki, kendi kendime şöyle dedim: “O’nun kalbi taştan 	ya­pılmış. Öyle olmasaydı yolumuzun üzerindeki zorlukları 	düz­leş­tirirdi.” Küçük çocuklar ateşler içinde 	hastanelerde ıstırap çe­ker­ken; 	kederli aileleri onlar için dua ediyor. Gökler sağır olmuş. 	Sevdiklerimiz, onlar için ettiğimiz dualar uzun olsa bile, ölüm 	vadisine 	gidiyorlar. Masum insanlar fırınlarda yakılıyor. Ve Gök­ler 	sessiz kalıyor. Olayları oluruna bırakıyor. Çok sessizce de 	olsa, imanlıların kuşku duymaya başlayıp başlamadıklarını 	Tanrı merak etmiyor 	mu? Kendi topraklarında aç bırakılmış, işkence ve zulüm 	görmüş bunca insanın bu sorulara verecek yanıtları yoktur. 	Başı­mıza gelen korkunç şeyler, Gücü Her Güçten Üstün 	Olan’a utanç getiriyor.

	 	İnsan 	bedenini parçalayan mikropların ya da kaplanların ya­ra­tıcısını 	nasıl sevebilirim? Birisi ağaçtaki meyveyi yedi diye bütün 	hizmetkârlarına ıstırap çektiren O’nu nasıl sevebilirim? 	Eyüp’ten daha kederliyim; beni teselli edecek ne karım ne de 	ço­cuğum var. Yönetimi 	dayanılmaz olan bu cezaevinde ne güneş var, ne de hava.

	 	Tabutumu 	yatağımdaki tahtalardan yapacaklar. Oysa şimdi yatağımda 	yatarken, neden düşüncelerim hep Sana koşuyor, ne­den 	yazdıklarım 	hep Sana yöneliyor diye merak ediyorum. Ru­humdaki 	bu tutkulu sevgi nedir, neden ezgim hep Sana sesleni­yor? 	Red­dedilmiş olduğumu biliyorum; çok geçmeden bir me­zarda 	çürü­yeceğim.

	 	Ezgilerin 	Ezgisi’ndeki gelin, Seni sevildiği için sevmiyor. Sevmek 	için bir neden yoktur. Sevginin bilgelikle bir ilişkisi yok­tur. 	Onun sevgisi binlerce sıkıntıdan geçse bile tükenmeye­cektir. 	Alevler 	yaksa, dalgalar boğsa bile kendine acı veren eli öpecektir. 	Sorularına hiçbir yanıt bulamasa bile kendinden emin bir şekilde 	bekleyecektir. Bir gün, gizli yerlerin üzerine güneş parlayacak 	ve hepsi açığa çıkacaktır.

	 	Günahlarının 	bağışlanmış olması Mecdelli Meryem’in sevgi ateşini 	körükledi. Ama o, Sen Bağışlayıcı Sözünü söylemeden önce, 	Sana kokulu yağını ve gözyaşlarını sunmuştu. Ve Sen, 	Ba­ğışlayıcı 	Sözünü söylememiş olsaydın bile, o yine günahları içinde 	oturup 	Sana beslediği sevgi için ağlayacaktı. O Seni, kanın 	dö­külmeden önce sevdi. O Seni, sen onu bağışlamadan önce 	sevdi. Sana, 	Seni sevmemin doğru olup olmadığını da sormuyorum. Sana olan 	sevgim kurtuluş umuduyla değildir. Son­suz felaketler içinde 	olsam bile Seni severdim. Yok eden ateşin içinde olsam bile Seni 	severdim. 	Eğer insanların arasına inmek­ten vazgeçseydin, Sen benim 	uzak bir düşüm olurdun. Eğer Sö­zünün tohumunu ekmekten 	vazgeçseydin, Sözünü işitmeden bile Seni severdim. Eğer 	durak­sayıp çarmıhtan kaçsaydın ve ben kurtarılmamış 	olsaydım, Seni yine 	severdim. Ve, eğer Sende gü­nah bulmuş olsaydım; bunu 	sevgimle 	örterdim.

	 	Şimdi 	sevgimin ne denli büyük olduğunu herkesin anlaması için 	çılgınca şeyler söylemeye cüret edeceğim. Şimdi 	dokunul­mamış 	tellere dokunacak ve Seni yepyeni bir müzikle yüceltece­ğim. 	Eğer peygamberler farklı bir şey söylemiş olsalardı, onları 	değil, Seni tercih ederdim. Bırak onlar binlerce kanıt 	göstersinler, ben 	Sana olan sevgimi koruyacağım. Aldatıcı olduğunu hisset­sem, 	Senin için ağlayarak dua ederdim ve bu aldatmacada Seni 	izleye­mesem bile, Sana olan sevgim azalmazdı. Samuel, Saul 	için oruç ve gözyaşı dolu bir yaşam sürdürdü. Bu nedenle, 	yenil­diğini bil­sem 	bile Sana olan sevgim sürecektir. Eğer, İblis değil de Sen 	Göklere 	karşı isyan etmiş ve kanatlarının güzelliğini kay­bederek 	yükseklerden umutsuzca düşen baş melek gibi olsaydın bile, 	Ba­ba’nın Seni affedeceğini ve bir gün Senin, O’nunla 	bir­likte tekrar Göklerin altın sokaklarında yürüyeceğini 	umut eder­dim.

	 	Eğer 	Sen bir efsaneysen; o zaman ben de gerçeği terk edip Se­ninle 	birlikte bir düşte yaşardım. Eğer Senin var olmadığını 	ka­nıtlasalardı; Sen benim sevgimden yaşam bulurdun. Benim 	Sana olan sevgim, Senin sevgin gibi delicedir ve herhangi bir 	ne­dene bağlı 	değildir. Rab İsa, bu sözlerde biraz mutluluk bul. Çünkü Sana 	daha fazlasını veremiyorum.

	 	Bu 	şiiri bitirdiğimde, İblis’i artık yakınımda hissetmiyordum. 	O gitmişti. Sessizlik içinde İsa Mesih’in beni öptüğünü 	hissettim. O öperken 	tüm dünya durur. Sevincim ve esenliğim geri gelmişti.





	II. BÖLÜM




	 	 	Yaklaşık 	üç yıl süren tecrit hapsinin sonunda ölüme iyice 	yaklaş­mıştım. Sık sık kan tükürüyordum.

	 	Albay 	Dulgheru bir kez şöyle demişti: “Bizler Naziler gibi katil 	de­ğiliz. Biz senin yaşamanı –ve acı çekmeni– 	istiyoruz.” Benim için bir uzman 	hekim çağrılmıştı. Doktor hastalığımın kendisine 	bulaşma­sından 	korktuğu için teşhisini kapıdaki izleme deliğinden yaptı. Bir 	cezaevi hastanesine nakledilmem için emir verildi.

	 	Beni 	hücrelerin bulunduğu yeraltından yukarı taşıdılar. İçişleri 	Ba­kanlığı’nın avlusuna çıkarıldığımda ilk kez 	geceyi ve yıldızları tekrar görebildim. Ambulansla giderken 	yattığım yerden gözüme Bükreş’in bildik semtleri 	takılıyordu. Evimin bulunduğu bölgeye doğru yol alı­yorduk, 	bir ara beni ölmem için evime götürdüklerini sandım. Ama çok 	yaklaşmışken ambulans yön değiştirdi ve kentin dış 	sınırlarındaki bir tepeden yukarı çıkmaya başladı. O anda 	Bükreş’in en büyük ma­nastır­larından biri olan ve 	geçmiş yüzyılda hapishaneye dönüştürülen Vaca­resti’ye 	gitmekte olduğumuzu anladım. Zarif kilise binası ve 	şa­pel 	artık depo 	olarak kullanılmaktaydı. Keşişlerin küçük odalarının 	duvarları yıkılarak birçok tutuklunun bir arada yaşabileceği 	büyük odalar dü­zenlenmişti. Ayrıca, mahkûmların tecrit 	edileceği birkaç tane hücre bı­rakılmıştı.

	 	Ambulanstan 	dışarı çıkarılmadan önce gözlerimi bir bezle bağla­dı­lar. 	Beni kollarımın altından tutarak, yarı yürür yarı sürükler 	vazi­yette avludan geçirdiler, birkaç merdiven çıktıktan 	sonra balkonlu bir alanın yanından geçtik. Gözlerimi 	açtıklarında dar ve boş bir hücre­deydim. Dışarıdaki 	verandada subayın nöbetçiyle konuştuğunu duyu­yordum.

	 	“Bu 	mahkûmun yanına doktordan başka kimsenin girmesine izin yok. 	Doktor geldiğinde sen de ona nezaret edeceksin.” Benim hayatta 	olduğumun gizli kalması gerekiyordu.

	 	Ufak 	tefek, ama çetin görünümlü nöbetçi alınan bütün bu 	önlemler nedeniyle meraklanmıştı. Subay gittiğinde bana suçumun 	ne olduğunu sordu. Ona, “Ben bir rahibim ve Tanrı’nın 	çocuğuyum” diye yanıt ver­dim.

	 	Üzerime 	doğru eğilerek, “Rab’be şükürler olsun! Ben de İsa 	Me­sih’in askerlerinden biriyim!” diye fısıldadı. 	Kendisi, Ortodoks Kili­se­si’nden 	ayrılan uyanışçı bir hareket olan “Rab’bin Ordusu”nun 	gizli bir 	üyesiydi. Bu hareket, Komünistler’den ve din adamlarından aynı 	baskı ve zulmü görmesine rağmen, köylerde hızla yayılmış ve 	yüz binlerce izleyici toplamıştı.

	 	Nöbetçinin 	ismi, Tachici idi. Kendi aramızda birbirimize Kutsal Kitap’tan 	ayetler söyledik. Bana cesaret edebildiğince yardım etmeye 	çalıştı – geçmişte görevliler mahkûmlara bir sigara ya da 	bir elma ver­dikleri için on iki yıl hapse çarptırılmışlardı. 	Yataktan kalkamayacak kadar güçsüzdüm, bu yüzden çoğu kez 	kendi pisliğimin içinde yatı­yordum. Sabahları çok kısa 	bir süre için zihnim açılıyor ve net bir şe­kilde 	düşünebiliyordum. Ancak ardından sayıklamalarla yatağımda 	dönüp durmaya başlıyordum. Çok az uyuyabiliyordum. Odada 	gökyü­zünü 	seyredebileceğim küçük bir pencere vardı. Sabahleyin yabancı 	bir 	sesle uyandım – kuşların cıvıltısını işitmeyeli o kadar 	uzun bir za­man olmuştu ki!

	 	Tachici’ye, 	“Martin Luther ormanda yürürken şapkasıyla kuşları 	selamlayıp; ‘Günaydın, ilahiyatçılar. Siz uyanıyor ve şarkı 	söylüyor­sunuz, 	ama ben ihtiyar budala, sizden daha az bilgeyim ve Göksel 	Baba­mız’ın 	korumasına güveneceğim yerde her şey için kay­gılanıyorum’ 	diye seslenirmiş” dedim.

	 	Pencereden 	genellikle boş olan avlunun bir köşesini ve çimenleri 	görebiliyordum. Bazen beyaz gömlekli doktorların gözlerini 	yukarıya kaldırmaya cesaret edemeden avlu boyunca koşuşmalarını 	izliyordum. Hekimlerin tıp bilimini “sınıf savaşı ruhuyla” 	uygulamaları gereki­yor­du.

	 	Bazen 	de dışarıya talime çıkarılanların kendi aralarında 	yaptıkları konuşmaları duyabiliyordum. Geçmiş günlerimde bir 	insan sesi duya­bilmenin 	özlemini çekmiştim, ama bu şimdi beni rahatsız ediyordu. 	Konuşmaları 	bomboştu. Düşünceleri ise boş ve sahte görünüyordu.

	 	Bir 	sabah yan hücreden yaşlı bir erkek sesi geldi, “Ben Leonte 	Fili­pescu’yum. Siz kimsiniz?”

	 	Romanya’nın 	ilk sosyalistlerinden olan bu ünlü ismi anımsadım. Hayranlık 	uyandıran zeki bir kişiydi. Parti tarafından kullanılıp daha 	sonra bir kenara atılmıştı. Bana, “Hastalığınla savaş. 	Sakın vazgeçme. İki hafta içinde hepimiz özgür kalacağız” 	dedi.

	 	“Nereden 	biliyorsunuz?”

	 	“Amerikalılar 	Kore’de Komünistler’i yeniyor. İki hafta içinde bu­rada 	olurlar.”

	 	“Hiçbir 	direnişle karşılaşmasalar bile, Romanya’ya varmaları on beş 	günden daha fazla sürmez mi?”

	 	“Peh! 	Onlar için uzaklık hiçbir şey ifade etmez. Onların sesten hızlı 	giden jet uçakları var.”

	 	Onunla 	tartışmadım. Mahkûmlar hayalleriyle yaşarlar. Eğer günlük 	bulamaçları biraz daha kıvamında verilmişse, bu onlar için 	Amerika­lı­lar’ın verdiği ültimatomun Rusya’yı 	korkutmuş olduğu ve bu yüzden bize 	daha iyi muamele edildiğini ima ederdi! Eğer bir mahkûm gardi­yan 	tarafından 	dövülüp yere serilirse bu, Komünistler’in iktidardaki son 	günlerini 	elden geldiğince iyi kullandıklarının bir göstergesi 	sayı­lırdı. Mahkûmlar talim alanından heyecanla, “Kral 	Michael, gelecek ay tah­tının başına geçeceğini 	bildirmiş!” haberiyle gelirlerdi.

	 	Hiç 	kimse gelecekteki on ya da yirmi yılını hapiste geçireceği 	dü­şüncesine katlanamaz. Filipescu bir ay sonra, daha sonra 	tekrar karşı­laşacağımız bir başka cezaevi hastanesine 	götürülürken bile erken tah­liye 	edilme umudunu taşıyordu. Onun yerine yan hücreye Faşist Demir 	Muhafızlar’ın 	liderlerinden biri olan Radu Mironovici geldi. Kendisi ateşli 	bir Hıristiyan olduğunu öne sürmesine rağmen Yahudi­ler’e 	daima kin 	püskürüyordu.

	 	Tachici’den 	beni yatağımda dikleştirmesini isteyerek, Mironovici’ye şöyle 	seslendim: “Ortodoks kilisenizde Rab’bin Sof­rası’nı 	paylaştığı­nızda, 	aldığınız ekmek ve şarap İsa Mesih’in gerçek bedenine ve 	kanına dönüşüyor 	mu?” Beni, öyle olduğunu söyleyerek yanıtladı.

	 	“İsa 	bir Yahudi’ydi.” “Eğer şarap O’nun kanına dönüşüyorsa, 	o za­man o kan Yahudi kanıdır, öyle değil mi?”

	 	İsteksizce, 	öyle sandığını söyledi. Devam ettim; “İsa der ki, kim O’nun 	bedeninden yer ve kanından içerse, o kişi sonsuz yaşama 	kavu­şur. Bu nedenle, sonsuz yaşama kavuşmak için kendi Ari 	kanınıza bir­kaç damla Yahudi kanını da eklemeniz 	gerekiyor. O zaman, nasıl olur da Yahudiler’den nefret 	edebilirsiniz?”

	 	Bana 	verecek bir yanıtı yoktu. Kendisinden, bir Yahudi olan İsa’nın 	bir 	izleyicisinin Yahudiler’den nefret etmesinin, Karl Marx adlı bir 	Yahudi’ye 	inanan Komünistler’in Yahudi karşıtı olmaları ka­dar 	saçma olduğunu anlamasını rica ettim. Mironovici o aralar daha 	uzaktaki bir hücreye nakledildi, fakat götürülürken Tachici’ye, 	“Ya­şamımın hatalı olan bir parçası düzeltildi. Daha 	önceleri Mesih’i izle­yemeyecek kadar gururlu olan bir 	Hıristiyan’dım” demiş.

	 	Yüksek 	ateşli ve çok hasta olduğum bir gün, nöbetçiler beni almak 	üzere 	geldiler. Başıma bir örtü geçirildi ve bir koridor boyunca 	yürü­tüldüm. Örtü çıkarıldığında, kendimi demir 	parmaklıklı penceresi olan büyük ve boş bir odada buldum. 	Masanın ardındaki dört erkek ve bir kadın bana bakmaktaydılar. 	Bu bir mahkemeydi; onlar da benim yar­gıçlarımdı.

	 	Mahkeme 	başkanı, “Sizi savunmak üzere bir avukat görevlendi­rildi” 	“Sizin adınıza tanık çağırma hakkından feragat etti. 	Oturabilirsi­niz” dedi.

	 	Nöbetçiler 	beni sandalyenin üzerinde tutmaya çalışırken kendime gelebilmem 	için bir iğne yapıldı. Baş dönmesi ve bulantılarım ge­çince, 	savcının ayakta olduğunu gördüm. Benim, Josef Broz Tito’nun 	Yu­goslavya’da desteklediği aynı yasadışı ideolojiyi 	desteklediğimi söylü­yordu. Bir an için hezeyan geçirdiğimi 	sandım. Tutuklandığım sıralar Mareşal Tito örnek bir Komünist 	olarak gösterilmekteydi – daha son­raları bir dönek ve 	vatan haini ilân edildiğinden haberim yoktu. Savcı, suçum 	hakkında bitip tükenmez iddianamesini sürdürdü: İskandinav 	kiliseleri cemiyetleri aracılığıyla casusluk yapmak, din kisvesi 	altında emperyalist 	ideolojileri yaymak, aynı kisve altında fa­kat gerçekte 	sabote etmek 	amacıyla Parti’nin içine gizlice sızmak, vb… Bu ses 	konuşma­sına 	devam ederken, sandalyeden aşağı kaydı­ğımı hissettim. 	Tekrar iğne 	olabilmem için mahkemeye ara verildi.

	 	Savunma 	avukatım elinden geleni yaptı. Yapılacak çok şey yoktu.

	 	Mahkeme 	başkanı bana, “Söyleyecek bir şeyin var mı?” diye sordu. 	Sesi çok uzaktan gelir gibiydi, odanın içi kararmaya başlamıştı. 	Karış­mış aklıma söyleyecek tek bir şey geldi.

	 	“Tanrı’yı 	seviyorum.”

	 	Hakkımda 	verilen cezayı işittim: 20 yıl ağır hapis. Mahkemem on dakika 	sürmüştü. Ayrılırken başıma tekrar örtü geçirdiler.

	İki 	gün sonra Tachici bana şöyle fısıldadı: “Gidiyorsunuz. Tanrı 	si­zinle 	olsun!” Başka bir nöbetçinin eşliğinde beni ana kapıya kadar 	ta­şıdılar. Aşağıya baktığımda –altı yıl boyunca 	bir daha hiç göremeye­ceğim– Bükreş 	manzarasını gördüm. Ayak bileklerime yaklaşık 20 kiloluk 	zincirler 	takılmıştı. İçinde kırk kadar erkeğin ve birkaç kadının 	bulun­duğu bir kamyona bindirildim. Hepsi de hasta olmalarına 	rağ­men zin­cirlenmişlerdi. Yanımdaki genç kız ağlamaya 	başladı. Onu avutmaya çalıştım.

	 	“Beni 	hatırlamıyor musunuz?” diye hıçkırdı.

	 	Ona 	daha yakından baktım, ancak yüzü bir şey anımsatmıyordu.

	 	“Ben 	kilisenizin cemaatinin bir üyesiydim.” Tutuklanmamın ar­dın­dan, 	yoksulluk onu hırsızlığa itmişti. Şimdi de üç aylık 	cezasını çekmek 	üzere orada bulunuyordu. “Öylesine utanıyorum ki.” Sesi 	üzüntü do­luydu. 	“Sizin kilisenize aittim. Şimdi siz inancı uğruna ölümü göze 	alan 	bir insansınız, bense bir hırsız.”

	 	“Ben 	de, Tanrı’nın lütfuyla kurtulmuş olan, bir günahkârım” 	de­dim. 	“Mesih’e iman et, günahların bağışlanacaktır.”

	 	Elimi 	öperken, tahliye edildiğinde beni gördüğünü aileme 	bildire­ceğine söz verdi.

	 	Bir 	demiryolu yan hattında, mahkûmların nakliyesi için ayrılmış 	olan 	özel bir vagona bindirildik. Pencereler çok küçük ve ışık 	geçir­mezdi. Ova boyunca Karpat dağlarının eteklerine doğru 	yavaşça yol alırken, aramızdaki herkesin tüberküloz hastası 	olduğunu anladık. Bu yüzden, 	mahkûmlar için bir çeşit sanatoryumun bulunduğu Tirgul-Ocna’ya 	götürüldüğümüz sonucuna vardık. Dört yüz yıl boyunca 	mahkûmlar 	çevredeki tuz madenlerinde çalıştırılmışlardı. Çok ünlü 	bir doktor 	olan Romascanu, otuz yıl önce bu sanatoryumu yaptırmış ve 	devlete 	bağışlamıştı. Komünistler başa geçmeden önce, sanatoryum 	çok iyi 	bir isim yapmıştı.

	 	Bir 	gün bir gece süren yaklaşık 300 kilometrelik yolculuğun 	ardın­dan 	Tirgul-Ocna istasyonuna vardık. Kasabanın nüfusu yaklaşık 	30.000 kişiydi. 	Yürüyemez durumdaki diğer altı mahkûmla birlikte beni bir el 	arabasının üzerine yatırdılar – diğerleri de arabayı 	çekmeye başladı. Nöbetçilerin gözetiminde, kasabanın 	çıkışında bulunan büyük bir bi­naya ulaştık. İçeri 	taşındığımızda, tanıdık bir yüz gördüm. Bu, Doktor Aldea 	idi. Eskiden bir faşistti, sonra iman etmiş ve aile dostu­muz 	ol­muştu. Karantina bölümündeki yatağıma yatırıldıktan 	sonra beni mua­yene etti.

	 	“Ben 	de bir mahkûmum” dedi. “Ancak doktor olarak çalışmama izin 	veriyorlar. Burada hiç hemşire yok; sadece bir hekim var, bu 	ne­denle birbirimize elimizden geldiğince iyi bakmalıyız.”

	 	Ateşimi 	ölçtü ve beni muayene etti.

	 	Bana 	bakarak şöyle dedi, “Seni kandırmayacağım. Yapabileceği­miz 	hiçbir şey yok. Ancak iki haftalık ömrün kalmış olabilir. 	Sana ve­rilen yemekleri 	kötü de olsa yemeye çalış. Aksi takdirde...” Omzuma hafifçe 	dokunup dışarı çıktı.

	 	Sonraki 	iki gün içinde istasyondan aynı el arabasında geldiğimiz 	mahkûmlardan ikisi öldü. Bir başkasının boğuk bir sesle 	Aldea’ya yal­vardığını 	duydum, “Yemin ederim daha iyiyim doktor. Ateşim dü­şüyor. 	Biliyorum. 	Lütfen beni dinle! Bugün sadece bir kez kan tükür­düm. 	Lütfen 	beni 4 numaralı odaya götürmelerine izin verme!”

	 	Sulu 	bulamacımı getiren adama 4 numaralı odada neler olduğunu sordum. 	Tabağı dikkatle masaya bıraktı ve cevap verdi: “Orası artık 	sende 	hiçbir umut kalmadığını öğrendikleri zaman götürdükleri 	yer­dir.”

	 	Bulamacımı 	yemeğe çalıştım, ancak başaramadım. Birisi bana ka­şıkla 	yedirdi. Yediklerimi bedenimde tutamıyordum. Doktor Aldea, 	“Üzgünüm, fakat ısrar ediyorlar. 4 numaralı odaya gitmek 	zorundasın” dedi.

	 	Ben 	de el arabasındaki diğer arkadaşlarımla yeniden buluştum.

	 	Yakında 	öleceğimi sanan öbür mahkûmlar yatağımın ucundan 	geçer­lerken haç çıkarıyorlardı. Çoğu zaman koma halinde 	yatıyordum. İn­le­diğimde etraftakiler beni diğer yanıma 	döndürüyor ya da su veri­yorlar­dı.

	 	Doktor 	Aldea’nın elinden fazla bir şey gelmiyordu. “Keşke eli­mizde 	yeni 	ilaçlardan olsaydı” dedi. Amerikalılar tarafından yeni 	bu­lunan streptomisinin 	tüberküloza karşı harikalar yarattığı söyleni­yordu. 	Ancak Parti 	yönetimi bunun bir Batı propagandası olduğuna karar vermişti.

	 	Sonraki 	on beş gün içinde benimle birlikte 4 numaralı odaya ko­nu­lan 	dört kişi öldü. Bazen ben bile ölümüyüm yoksa yaşıyor 	muyum, emin değildim. Geceleri kısa sürelerle uykuya dalıyor, 	ama sancılarla uyanıyordum. Diğer mahkûmlar günde ortalama kırk 	kez beni bir ya­nımdan diğer yanıma çeviriyorlardı. Açık 	yaralarımdan iltihap akı­yor­du. 	Göğüs kısmın şişmişti, bununla birlikte belkemiğim de 	etki­lenmişti. 	Sürekli olarak kan tükürüyordum.

	 	Bedenim 	ve ruhum birbirine çok zayıf bağlarla bağlıydı ve madde­sel 	dünyanın sınırlarındaydım. Koruyucu meleğime bir soru 	yönelttim: “Sen 	ne biçim bir koruyucusun, beni bu acılardan ve hatta 	Hıristiyan­lık 	dışı 	düşüncelerimden koruyamıyorsun?” Aniden, bana saniyenin binde 	biri kadar gelen bir süre, göz kamaştırıcı bir ışığın 	içinde Krişna (Hindu inanışında 	bir tanrı) gibi çok kollu bir yaratık gördüm ve sesini işittim: 	“Senin 	için yapmam gerekenlerin hepsini yapamıyorum. Ben de bir dönmeyim”

	 	O 	zamanlar, ne Kutsal Kitap’ı ne de öğretilerini 	hatırlayabiliyor­dum. 	Zihnim 	çalışmadığından, gördüğüm görümü nesnel bir biçimde 	değerlendiremiyordum. 	Ortodoks mistiklerin, kara meleklerin Tanrı’nın 	hizmetine geri getirildiği bazı vakalardan söz ettiklerini belli 	belirsiz anımsadım. Ancak içten bir tövbe bile, tümüyle 	kötüyken imana dö­nenlerin karakterini (özünü) tamamen 	değiştiremez. Bu gö­rüm, bulun­duğum koşullar altında 	başıma gelenlerin açıklanması için bana bir öl­çüde 	yardımcı oldu.

	 	İlk 	krizi atlattım. Ben yaşama sarıldıkça, Doktor Aldea’nın 	acıma dolu bakışları şaşkınlığa dönüşüyordu. Bana ilaç 	verilmiyordu, buna rağmen sabahları bir saat kadar ateşim düşüyor 	ve bilincim açılıyordu. Etrafıma bakmaya ve çevremi incelemeye 	başladım.

	 	Odanın 	içinde yan yana on iki yatak ve birkaç tane küçük masa vardı. 	Açık pencerelerden dışarıdaki sebze bahçesinde çalışan 	mahkûmları görebiliyordum. Onların ardında ise yüksek duvarlar 	ve dikenli teller yükseliyordu. Her yerde sessizlik hakimdi. Ne 	alarm zilleri ne de bağı­ran gardiyanların sesleri 	duyuluyordu. Aslında hiç gardiyan yoktu. En­feksiyondan 	korktukları için hastalardan olabildiğince uzak durmaya gayret 	ediyorlardı. Tirgul-Ocna uzaktan yönetiliyordu. Böylece, ihmal ve 	ilgisizlik nedeniyle “daha az sıkı” sayılabilecek 	cezaevlerinden biri haline gelmişti. Bizim için neredeyse hiçbir 	şey yapılmıyordu. Tutuk­landığımızda üzerimizde olan ve 	yıllar içinde elimize ne geçerse yama yaptığımız 	giysilerimizi hâlâ giyiyorduk.

	 	Yemekler 	adi suçlular tarafından siyasi suçluların bölümünün 	ka­pı­sına 	kadar getiriliyor; oradan hücrelere alınıyordu. Yürüyebilecek 	kadar 	güçlü 	olanlar kendi paylarını gidip alıyorlar; diğerlerinin ise 	yataklarına 	getiriliyordu. 	Yemekler, sulu bir lahana çorbası, biraz kuru fasulye, arpa 	ya da mısırdan yapılan sulu bir bulamaçtan oluşuyordu.

	 	Mahkûmlardan 	biraz iyi durumda olanlar ana binanın dışındaki seb­ze 	bahçesini kazıyorlardı. Diğerleri ise tahta yataklarında yatıp 	sa­atlerini 	dedikodu 	etmekle geçiriyordu. Ancak 4 numaralı odadaki at­mosfer çok 	farklıydı. 	Bu odadan hiç kimse canlı dışarı çıkmadığı için “Ölüm 	odası” 	olarak adlandırılıyordu.

	 	O 	odada bulunduğum otuz ay zarfında çevremdeki birçok hasta mahkûm 	öldü ve yerlerine yenileri geldi. Ancak dikkate değer bir ger­çek 	var. Hiçbiri de ateist olarak ölmedi. Faşistler, Komünistler, 	kut­sal­lar, katiller, hırsızlar, rahipler, zengin toprak 	sahipleri ve yoksul köy­lüler; hepsi birlikte küçük bir 	hücreye kapatıldılar. Fakat tek birisi bile Tanrı’yla ve 	insanla barışmadan ölmedi.

	 	Birçok 	mahkûm 4 numaralı odaya çok katı birer inançsız olarak girdi. 	Ölümle yüz yüze geldiklerinde bu inançsızlıklarının daima 	yı­kıl­dığını 	gördüm. Şöyle söylendiğini duymuştum: “Eğer bir kedi 	köp­rüden 	geçerse, bu, köprünün sağlam olduğunu göstermez. Ama bir tren 	ge­çerse, 	köprü muhakkak sağlamdır.” Yani, bir adam eşiyle otu­rup 	kahve içerken 	kendisinin bir ateist olduğunu söylerse, bu onun ateist olduğu­nun 	kanıtı değildir. Gerçek kanaatin, yoğun baskılara 	da­yanabilmesi gerekir. Ateizm ise, dayanamaz.

	 	Yaşlı 	Filipescu zaman geçirmek için sık sık çok sevdiği 	Shakes­peare’den 	alıntılar yapar ya da yaşamına dair öyküler anlatırdı. Elli 	yıl boyunca hep bir devrimci olmuştu. Politik kışkırtma yaptığı 	gerekçe­siyle 	birçok 	kez tutuklanmıştı. Bunların ilki 1907 yılında 	ger­çekleş­mişti. 	1948 yılında Gizli Polisler onu almak için geldiğinde on­lara, 	“Siz doğmadan 	önce ben Sosyalizm uğruna acı çekiyordum” de­mişti. 	Po­lisler 	de ona, o zaman Komünistler’e katılsaydın ve zaferin 	meyvelerini paylaşsaydın 	diye sert bir yanıt vermişlerdi.

	 	“Beni 	almaya gelenlere, ‘Sosyalizm, iki kolu olan canlı bir beden­dir 	– Sosyal Demokrasi ve devrimci Komünizm. Kollarından birini 	keser­seniz, 	Sosyalizm sakat kalır’ dediğimde bana gülmüşlerdi” diye 	devam etti.

	 	Filipescu 	yirmi yıl hapis cezasına çarptırılmıştı. “Gardiyanlardan 	biri 	bana, ‘Hapiste öleceksin’ dedi. Ben de kendisine, ‘Ben ölüm 	ceza­sına mahkûm olmadım ki, beni neden öldürmek 	istiyorsunuz?’ diye sor­dum.”

	 	Bize, 	bir ayakkabıcı olarak hayata atıldığını, kendi kendini 	eğiterek yaşamın 	güzelliğini takdir etmeyi öğrendiğini anlattı. Marksizmin 	dinle 	ilgili öğretilerini –yani kilisenin, baskı uygulayan yönetici 	sını­fın ya­nında 	olduğuna ve din adamlarının da, yoksullara ödüllerinin 	Cennet’te verileceğine 	inandırmak için zenginlerce desteklenen kişiler olduğuna dair 	görüşleri– kabul etmişti.

	 	Ama 	hiç kimse kendi yüreğinin derinliklerini bilemez. Nasıl 	bazı­ları 	olmadıkları halde kendilerini dindar ya da ateist sanırlarsa, 	Filipescu da Tanrı’yı reddediyordu. Fakat onun reddettiği 	sadece kendi kendine yaratmış olduğu ilkel bir “Tanrı” 	kavramıydı; sevginin, doğruluğun ve sonsuzluğun gerçekleri 	değildi.

	 	Bu 	düşüncemi ileri sürdüm.

	 	“Ben 	İsa Mesih’e inanıyorum ve O’nu insanların en büyüğü 	olarak seviyorum. Ama O’nu Tanrı olarak düşünemem” dedi.

	 	Durumu 	gittikçe kötüleşiyordu. Sürekli kanama geçirdiği on beş 	günün 	ardından artık sonu geldi. Son sözlerini bana söyledi. “Ben 	İsa’yı seviyorum” diye mırıldandı. O hafta birkaç ölüm 	daha olmuştu. Onu da 	diğerleri 	gibi çıplak bir halde mahkûmların kazmış olduğu or­tak 	bir mezarın 	içine attılar.

	 	Eskiden 	Jandarma Kuvvetleri komutanı olan General Tobescu, bunu duyduğunda 	yattığı köşeden sesini yükselterek, “Komünistler’le 	işbir­liği yapan Batı’daki Sosyalistler de kendileri için 	aynı sonu hazırlıyor­lar” dedi.

	 	Yatak 	komşum, Tismana Başkeşişi Iscu haç çıkararak yavaşça, “En 	sonunda Tanrı’ya geldiği için en azından minnettar olabiliriz” 	dedi.

	 	Başçavuş 	Bucur odanın diğer ucundan buna itiraz etti. “İlgisi yok. Bize 	İsa’yı Tanrı olarak düşünemediğini söylemişti” dedi.

	 	Onlara 	şöyle dedim: “Filipescu şimdi öbür âlemde gerçeği 	öğren­miştir, çünkü o, hiç kimseyi reddetmeyen İsa 	Mesih’i seviyordu. Gol­gota’da iman eden ve İsa’nın 	Cennet’i vaat ettiği haydut da, O’na sa­dece bir insan 	olarak hitap etmişti. Ben İsa’nın Tanrılığına – ve 	ay­rıca bunu göremeyenlere olan Sevgisine de inanıyorum.”

	 	Bucur 	kimseyi sevmezdi, fakat kendi oluşturduğu devlet kavra­mına 	tapardı. Bu kavramın içine, taşra bölgesindeki bir asayiş 	amiri olarak kendine özgü bir adalet yöntemi uygulayan kendisi de 	giri­yordu. Jan­darma başçavuşu olarak hırsızları ve 	dilencileri, kendisine karşılık ver­meye 	cesaret eden kendi adamlarını, özellikle de Yahudi­ler’i 	nasıl dövdüğünü 	bize anlatıyordu. “Hiçbirinde bir tek iz bile kalmazdı” diye 	böbürleniyordu. “İlk önce sırtlarına kum dolu çuvallar 	yerleştirirdik. Böylece dayağın acısı azalmazdı ama izi 	kalmadığından kimseye şika­yette bulunamazlardı.”

	 	Bucur 	yeni yönetim tarafından neden görevinden alınmış olduğunu bir 	türlü anlayamıyordu. Görevini ifa ederken Komünist karşıtlarını 	da diğerleri gibi aynı şevkle yere çalmaya hazırdı.

	 	Bucur 	çok hasta olduğu gerçeğini bir türlü kabul etmiyordu. Bir gece 	Doktor Aldea onu muayene ederken şöyle bağırdı: “Neden beni 	burada tutuyorsunuz? Benim çok fazla bir şeyim yok ki. Ben 	ötekiler gibi değilim!”

	 	Aldea 	ise termometreye bakıp başını salladı, “Hayır! Sen onlardan 	daha 	kötü durumdasın. Tartışmayı kesip, ruhunla ilgili düşünmeye 	başlamalısın.”

	 	Bu 	sözlere çok öfkelenen Bucur, uzaklaşan doktorun ardından, “Sen 	kendini kim sanıyorsun?” diye bağırdı. “Aldea’nın Yahudi 	kanı taşıdı­ğından kuşkulanıyorum” diye ekledi. Bu, 	Bucur’un biri hakkında dü­şünebileceği en kötü şeydi.

	 	Bucur, 	yakınında yatan orta yaşlı ufak tefek bir Yahudi olan Moi­sescu 	ile tartışmaktan çok hoşlanıyordu.

	 	“Demir 	Muhafızlar sizinle nasıl başa çıkacaklarını iyi biliyorlardı” 	dedi.

	 	Moisescu 	ona, “Biliyor musun, ben Demir Muhafızlar’ın bir üyesi olarak 	tutuklanmıştım” diyerek karşılık verdi. Odada kahkaha 	sesleri yükseldi.

	 	“Gerçekten” 	diye sözlerini sürdürdü. “Yeşil gömlek Demir Muha­fızlar’ın 	üniforması sayıldığı için, Muhafızlar tasfiye edildikten 	sonra yeşil gömlek sahibi olmak büyük bir suç sayılıyordu. 	Biz Yahudiler, onlar yönetimde olduğu zamanlar pek çok şeyimizi 	kaybettiğimizden, ‘İşte 	şimdi bize ait olanların bir kısmını geri alma fırsatını 	buldum. Elde kalan 	bütün gömleklerin hepsini satın almalı, mavi renge boyayıp 	sat­malı’ 	diye düşündüm. Polisler arama yapmaya geldiklerinde, evi­min 	içi Bükreş’teki 	bütün yeşil gömleklerle doluydu. Açıklamalarımı 	dinle­mediler bile. Bu yüzden bir Demir Muhafız olarak 	etiketlendim. Yani, bir Yahudi, Nazi sempatizanı olması nedeniyle 	cezaevine gön­derildi!”

	 	Bucur 	mücadeleci bir Hıristiyan olduğunu yüksek sesle beyan et­mesine 	rağmen, tüm yaşamı Tanrı’yla bir çekişmeden ibaret olmuştu. 	Kiliseye 	gitmiş, ancak kendisine önderlik yapacak kimseyi bulama­mıştı. 	Köyündeki rahipler din vaaz eden kişiler değil, birer tören 	usta­sıydılar. 	Şimdi ise, ne acı çekip ölmekte olmasının nedenini, ne de 	gerçek 	imanın ne anlama geldiğini anlayabiliyordu.

	 	Ona 	şöyle dedim: “Umut etmek için hiçbir nedenin kalmadığını 	düşünüyorsun. 	Ama güneş gecenin en koyu karanlığının ardından do­ğar. 	Hıristiyanlar seher vaktinin geleceğine inanırlar. İman iki 	söz­cükle 	ifade edilebilir: ‘Bile’ ve ‘yine de’. Eski Antlaşma, 	Mezmurlar 23:4’te şöyle 	yazılıdır: ‘Karanlık ölüm vadisinden geçsem bile, 	kötü­lükten korkmam. 	Çünkü sen benimlesin...’ Bu sözcükler Kutsal Ki­tap’ta 	çoğu kez bir arada yer alırlar. Bizlere en karanlık anlarımızda 	bile inancımızı 	korumamız bildirilir.”

	 	Bucur 	bir başkasının kendisine ilgi göstermesine sevinmişti. Ancak 	geçmiş 	acımasızlıkları ve kötülükleri konusunda, bir gün Doktor 	Aldea’nın 	teşhisinde haklı olduğunun farkına varana dek, hiçbir 	piş­manlık 	duymadı. Yaşamı hızla tükeniyordu. Korkulu bir sesle, “Ül­kem 	için ölüyorum” dedi.

	 	Saatlerce 	bilinçsizce yattı. Uyandığında, “Günahlarımı hepinizin 	önünde 	itiraf etmek istiyorum. O kadar çok günah işledim ki… Bun­ları 	düşünerek 	ölemem” dedi. Sesinde garip bir dinginlik vardı. Bize öl­dürmüş 	olduğu sayısız Yahudi’den söz etti. Bu insanları emir aldığı 	için değil, 	yaptıkları yüzünden asla cezalandırılmayacağını bildiği 	için öl­dürmüştü. Kadınları ve bir de on iki yaşında 	erkek çocuğunu öldür­müştü. Bir kaplan gibi kana 	susamıştı.

	 	Sözlerinin 	sonunda şöyle mırıldandı: “Şimdi Bay Wurmbrand ben­den 	nefret edecek.”

	 	Ona 	yanıt verdim: “Hayır, aslında sen insanları öldüren o 	yaratık­tan 	nefret ediyorsun. Sen o yaratığı yendin ve reddettin. Sen artık 	o katil değilsin. Bir insan yeniden doğabilir.”

	 	Ertesi 	sabah hâlâ yaşama tutunmaya çalışarak, “Dün size her şeyi 	anlatamadım, çünkü korktum” dedi.

	 	Annesinin 	kollarındaki çocuklara ateş etmişti. Mermisi bittiğinde onları 	copla döverek öldürmüştü. Dehşet veren öyküsü bitmeyecek 	gibi görünüyordu. 	Nihayet sözlerini bitirdiğinde derin bir uykuya daldı. Göğüs 	kafesi sanki yeterince hava alamıyormuş gibi inip kalk­maya 	başladı. 	Hepimiz sessizlik içindeydik. Kirli battaniyesini avuçla­rıyla 	bir 	kavrıyor 	bir bırakıyordu. Ardından ellerini boynundaki küçük çarmıhın 	üzerinde 	kavuşturdu. Boğazından yükselen ıstıraplı bir hırıl­tıyla 	soluğu kesildi.

	 	Biri 	koridordaki nöbetçiye seslendi. İki kişi Bucur’un cesedini 	al­maya geldi. Sabah güneşi açık pencereden yüzüne 	vuruyordu, fakat ar­tık gözleri kapalıydı ve yüzünün sert 	çizgileri gevşemişti. Öldü­ğünde yüz hatlarına yaşamda 	hiç tatmadığı büyük bir esenlik gelmişti.

	 	Diğer 	koğuşlardaki mahkûmlar da çoğu kez 4 numaralı odaya gelip ölüm 	döşeğindekilere yardım etmek ve onları rahatlatmak için geceyi 	aramızda geçirirdi.

	 	Paskalya’da, 	eskiden Demir Muhafız devriyesi olan Valeriu Gafen­cu’ya 	bir mahkûm dostu kağıda sarılmış bir şey verdi. Her ikisi de 	aynı kasabadandı. 	“İçeri gizlice sokuldu. Aç bakalım” dedi.

	 	Gafencu 	küçük paketi açtığında içinde parıldayan iki beyaz topak 	göründü. Bu, şekerdi! Yıllardan beri şeker görmemiştik. 	Harap be­den­lerimiz 	hep onun özlemini çekmişti. Tüm gözler Gafencu’ya ve elindeki 	değerli ödüle çevrilmişti. O ise şeker parçalarını tekrar 	ya­vaşça kağıda sardı.

	 	“Henüz 	onları yemeyeceğim.” “Gün boyu bir başkası benden daha kötü 	durumda olabilir. Yine de çok teşekkürler” dedi. Armağanı 	yata­ğının yanı başına koydu ve öylece bıraktı.

	 	Birkaç 	gün sonra ateşim yükseldi ve çok zayıf düştüm. Şeker 	par­çaları yataktan yatağa geçerek benimkine kadar geldi.

	 	Gafencu, 	“Bu bir armağan” dedi. Ona teşekkür ettim. Ancak gele­cekte 	bir başkasının benden daha fazla ihtiyaç duyabileceği 	düşünce­siyle şekerlere dokunmadım. Krizi atlattığımda, 	şekeri bir başka mah­kûma verdim. Soteris, durumu çok ağır 	olan iki Yunanlı Komünist’ten en büyük olanıydı.

	 	İki 	yıl boyunca bu şekerler 4 numaralı odada, kişiden kişiye el 	de­ğiştirdi. Bu arada iki kez daha bana geri döndü. Ancak 	her seferinde şekerin gönderildiği hasta, onu yememe direncini 	gösterdi.

	 	Soteris 	ve Glafkos, Yunan iç savaşının sonunda Romanya’ya ka­çan 	Komünist gerillalardandı. Birçok yoldaşları gibi iyi 	savaşmadık­ları 	gerekçesiyle tutuklanmışlardı. Şimdi ise, savaşın kendilerine 	karşı dönmesinden önceki kahramanlıklarını anlatarak 	övünüyorlardı. Athos Dağı’ndaki 	ünlü manastırlara baskın düzenlemişlerdi. Önlerine çıka­nın 	taşıyabildikleri kadarını yağmalamış, götüremediklerini de 	kırıp yok etmişlerdi. Athos’a kadınların girmesi yasaktı. 	2.000 keşişin çoğu yıl­lardan beri bir kadın görmemiştir. 	Soteris şöyle anlattı: “Yanımıza bir grup kadın partizanı 	alıp götürdük. Yaşlı delikanlıların kaçışlarını bir 	görseydiniz!”

	 	Soteris, 	yaşama umudu taşıdığı ve şaka yapabildiği sürece, 	ateistli­ğiyle övünüyordu. Ancak ölüm yaklaştığında, 	haykırışlarla Tanrı’dan yardım diledi. Onu bir tek, göksel 	bağışlanma vaadiyle yüreklendiren rahibin 	kısık sesi yatıştırabiliyordu. Ardından, o da iki parça 	şekere karşı 	koyan manevi gücü kendinde buldu.

	 	Cesedi 	dışarıdan bize yardıma gelen bir mahkûm tarafından defin için 	hazırlandı. Bu mahkûmun ismi Popp idi, ama ondan saygıyla, 	“Profesör” 	diye söz ediliyordu. Düşük omuzlu, uzun boylu Popp’a 	ço­ğunlukla tarih, Fransızca ya da bir başka konuda ders 	verdiği bir mah­kûm eşlik ederdi.

	 	Bir 	keresinde ona yazı gereçleri olmadan nasıl idare ettiğini 	sor­dum. 	Şöyle açıkladı: “Masanın üzerine sabun sürüp yazıları 	çiviyle kazıyo­ruz.” Onun bu kararlılığına hayranlığımı 	ifade ettiğimde ço­cuksu mavi gözleri parladı. “Ben 	eskiden geçinmek için ders verdi­ğimi sanırdım. Ancak 	cezaevinde öğrendim ki, öğrencilerimi sevdiğim için 	öğretiyo­rum!”

	 	“Rahiplerin 	dediği gibi, bir armağanınız mı var?”

	 	“Yani! 	Burada değerimizin ne olduğu bize gösteriliyor” diye yanıt 	verdi.

	 	Kendisine 	Hıristiyan olup olmadığını sordum. Sıkıntılı bir ifadeyle, 	“Çok 	fazla düş kırıklığı yaşadım. Bir önceki cezaevim 	Ocnele-Mari’dey­ken, 	kilise, depo binasına dönüştürüldü. Birisinin kuledeki 	çarmıhı aşağı 	indirmesi gerekiyordu. Bu işi kimse yapmak istemedi. Sonunda bir 	rahip bu işe gönüllü oldu” dedi.

	 	Kendisine 	dini görev yapan herkesin kutsal bir yürek taşımadığını, 	Hıristiyan’ım diyen herkesin de kelimenin gerçek anlamıyla 	Mesih’in öğrencisi 	olmadığını söyledim. “Tıraş olmak amacıyla berbere giden 	ya 	da terziye bir takım elbise ısmarlayan birisi öğrenci değil, 	müşteri­dir. Mesih’e yalnızca kurtarılmak için gelen 	birisi de O’nun müşterisi­dir, ama öğrencisi değildir. 	Mesih’in öğrencisi O’na şöyle seslenen ki­şidir: “Senin 	gibi hizmet edebilmeyi öylesine çok istiyorum ki! Bir yerden bir 	yere gidip, korkuyu alıp yerine sevinci, gerçeği, teselliyi ve 	sonsuz ya­şamı getirmek!”

	 	Popp 	gülümseyerek, “Peki ya son anda O’nun öğrencisi olanlara ne 	demeli? Sonları yaklaştığında pek çok katı ateistin imanlı 	olmalarını görmek beni büyük hayrete düşürmüştür.”

	 	Kendisine 	beynimizin her zaman aynı düzeyde çalışmadığını söy­ledim. 	“Bir dahi bile bazen saçmalayabilir ya da eşiyle atışabilir. 	An­cak 	o 	bu davranışlarıyla değerlendirilmez. Biz de, zihnimize büyük 	bir kriz 	anında çıkış yolu bulmaya çalışırken saygı duymalıyız. 	Ölümün kapısı aralandığı zaman ateizmin maskesi düşer.”

	 	“Çavuş 	Bucur gibi birisinin suçlarını neden herkesin önünde itiraf 	etmek istediğini düşünüyorsunuz?”

	 	“Bir 	zamanlar demiryoluna yakın bir yerde yaşıyordum. Kasabanın 	gürültüsünden, trenlerin geçtiğini gün boyunca fark etmezdim. 	Ancak geceleri 	tren düdüklerini kolaylıkla duyabiliyordum. Bizler de, yaşa­mın 	gürültüsünden sağırlaşıp vicdanımızın kısık sesini 	duymayabili­riz. İn­sanlar da, dikkati dağıtacak hiçbir 	engelin olmadığı cezaevi ses­sizli­ğinde ölüm 	yaklaşırken, daha önce hiç işitmedikleri bu sesi du­yarlar.”

	 	Başkeşiş, 	“Bir önceki cezaevim Aiud’dayken tecrit hücresinde olan 	zavallı bir katil vardı. Gece yarısı uyanıp; ‘Yandaki hücrede 	kim var? Neden sürekli duvara vuruyor? diye bağırırdı.’”

	 	Popp: 	“Bunda ne var ki?”

	 	“Yanındaki 	hücre boştu.”

	 	Moisescu, 	“Bunu anlayabiliyorum. Bir önceki cezaevimde bir ha­hamı 	öldüren Demir Muhafızlar’dan birini tanıdım. Hahamın onun 	sır­tına binip derisine mahmuzlarını batırdığından 	öylesine emindi ki.”

	 	Kendimi 	yıkayacak gücüm olmadığından, bu görevi Profesör Popp 	üstlenmişti. Ona kendi bölümünde duşların olup olmadığını 	sordum.

	 	“Evet 	var! Romanya Halk Cumhuriyeti’nde bizler en modern araç­lara 	sahibiz. Fakat bunlar çalışmıyor. Duşlardan yıllardan beri su 	ak­mamış.” Omuzlarını dikleştirip konuşmasını 	sürdürdü.

	 	“Öldükten 	sonra Cennet’te karşılaşan Komünist’le Kapitalist’in 	fıkrasını 	biliyor musun? Oraya geldiklerinde iki kapı görmüşler. Bir 	tanesinde ‘Kapitalist Cehennemi’, diğerinde ‘Komünist 	Cehennemi’ yazılıymış. Adamlar ait oldukları sınıflar 	nedeniyle birbirlerinin düş­manı 	oldukları halde, kafa kafaya verip hangi kapıdan girmelerinin daha 	iyi olacağını düşünmüşler. Komünist şöyle demiş; 	‘Yoldaş, haydi gel Komünist 	bölümüne girelim. Orada kömür olsa bile mutlaka kibrit yoktur. 	Kibrit olsa da kömür yoktur. Hem kömür hem kibrit olsa bile 	fırın işlemiyordur.’”

	 	Profesör 	beni yıkamayı sürdürürken diğerleri bu fıkraya gülüyordu. 	Çiftçi Aristar şöyle dedi: “İlk Komünistler Adem’le 	Havva’ydı.”

	 	Popp, 	“Neden?” diye sordu.

	 	“Çünkü 	üzerlerine giyecek hiçbir şeyleri yoktu, evleri yoktu ve aynı 	elmayı paylaşmak zorundaydılar – bütün bunlara rağmen hâlâ 	Cennet’te 	olduklarını sanıyorlardı.”

	 	Öyküler 	ve fıkralar anlatmak mahkûmlar açısından oldukça önem­liydi. 	Bütün gün yatakta yatan bu insanların düşünebilecekleri tek 	şey kendi perişanlıklarıydı. Onların tasalarını unutmalarını 	sağlayacak bir şeyler yapabilen herkes büyük iyilik etmiş 	sayılırdı. Açlıktan ve has­ta­lıktan 	bitap düşmüş olsam bile, saatler boyunca onlarla konuşuyor­dum. 	Bir fıkra ya da bir parça ekmek gibi şeyler birisinin hayatta 	kal­masını sağlayabilir. Popp o sabah gücümü tüketmemem 	gerektiği ko­nusunda beni uyardı, ama ona bir fıkra daha 	anlatacak kadar gücüm olduğunu söyledim.

	 	“Pratik 	bilgeliği bol olan Talmud kitabında, yolda yürürken Pey­gamber 	İlyas’ın sesini duyan bir hahamın öyküsü anlatılır. İlyas 	ona şöyle der: ‘Oruç tutup dua ediyorsun, ama Cennet’te hak 	ettiğin yer yolun 	karşısındaki o iki adamınkinden daha yüksek olmayacak.” 	Bu­nun 	üzerine haham bu adamların peşi sıra koşarak; ‘Fakirlere çok 	sa­daka verir misiniz?’ diye sorar.

	 	Adamlar 	gülerek, ‘Hayır, biz zaten dilenciyiz’ diye yanıtlarlar.

	 	‘O 	zaman sürekli dua mı ediyorsunuz?’

	 	‘Hayır, 	biz cahiliz. Nasıl dua edilir bilmeyiz.’

	 	‘O 	zaman bana ne yaptığınızı söyleyin.’

	 	‘Bizler 	neşeli öyküler anlatırız. İnsanları üzgün olduklarında 	gül­dürürüz.’”

	 	Popp 	şaşırmış görünüyordu, “Yani, çevresindekileri güldüren, 	ne­şelendiren insanların Cennet’te oruç tutanlardan daha 	büyük bir onura mı sahip olacaklarını söylüyorsun?”

	 	“Bu, 	Yahudi bilgelik kitabı olan Talmud’un bir öğretisidir. Ancak 	bunu Kutsal Kitap’ta da okuyabiliriz. 2. Mezmur’da Tanrı’nın 	kendi­sinin de bazen güldüğü yazılır.”

	 	Popp 	giysilerimi giymeme yardımcı olurken, ben devam ettim: “Bir 	rahip ölüm döşeğindeki bir kişinin evine çağrılmış. Ölüm 	döşe­ğindeki adamın 	karısı, ağlayan kızını avutmaya çalışıyormuş. Kız, 	ra­hibe şöyle 	sormuş: ‘Bize vaaz ettiğin Tanrı’nın o koruyucu eli 	ne­rede?’ Rahibin yanıtı ise, ‘Annenin eli olarak şu anda 	omzundadır’ olmuş.

	 	“Mesih 	birçok farklı biçimlerde cezaevinde bizimle birliktedir. 	Ön­celikle, 	O’nu dövülüp zorbalık gören, ama yine bize yardım etmeyi 	sürdüren Hıristiyan doktorlarımızda görebiliriz. 	Vacaresti’deki bazı doktorlar 	dışarıdan gizlice ilaç sokmuşlar ve bu nedenle on yıl hapse 	mahkûm olmuşlardı.

	 	“İkinci 	olarak, Mesih varlığını diğerlerinin yüklerini azaltmaya 	ça­lışan 	rahiplerde, din görevlilerinde ve kendilerinden daha kötü 	du­rumda 	olanlara gıda ve giysi veren ve onlara yardım eden bütün 	Hıris­tiyan­lar’da 	sürdürür. Üçüncü olarak, Mesih, Tanrı’yı öğreten 	kişiler ve hatta 	öykü anlatanlar aracılığıyla da bizlerle birliktedir. Sizler 	Me­sih’e, sa­dece 	size hizmet edenlerin kişiliğinde değil, sizin hizmet 	ede­bileceğiniz kişiler 	aracılığıyla da sahipsiniz.

	 	“İsa 	Mesih bizlere Yargı Günü’nde, Tanrı’nın iyileri ve kötüleri 	sağ 	ve sol yanına ayıracağını bildirir. İsa Mesih sağındaki 	kişilere: ‘Gelin, içeri girin ve dünyanın kuruluşundan beri 	sizler için hazırlan­mış olan egemenliği miras alın. Çünkü 	acıkmıştım, bana yiyecek ver­diniz; ya­bancıydım, beni 	içeri aldınız; çıplaktım, beni giydirdiniz; hastaydım, 	benimle ilgilendiniz; zindandaydım, yanıma geldiniz. İyi­ler 	şunu sora­caklar: ‘Rabbim biz bunları ne zaman yaptık?’ 	Mesih onları şöyle ya­nıtlayacak: 	‘Bu en basit kardeşlerimden biri için yaptı­ğınızı, 	benim için yapmış 	oldunuz.’”

	 	Gafencu 	tüm yetişkinlik yıllarını cezaevinde geçirmişti. Buna rağmen 	Hıristiyan inancının etkin olduğu diğer tüm Demir Muhafızlar 	gibi, geçmişteki hatalarını telafi etmek için ne yapacağını 	bilemiyordu. Her gün, zaten yetersiz olan istihkakının bir 	bölümünü aramızda en güçsüz olanlar 	için ayırarak örnek bir davranış sergiliyordu. Yahudi 	karşıtlı­ğını 	çoktan geride bırakmıştı. Eski Faşist arkadaşlarından 	bazıları 4 numa­ralı 	odayı ziyaret ettiğinde aniden onları şaşkınlığa uğratan 	bir şey söyledi: 	“Ülkenin tümüyle Yahudiler tarafından yönetildiğini görmek 	isterdim.”

	 	Yoldaşları 	onu dehşetle süzdüler.

	 	“Evet. 	Başbakan, yasa yapıcılar, memurlar – herkes. Yalnızca tek bir 	koşulla. Hepsinin de eski Yahudi önderler gibi, yani Yusuf, Musa, 	Da­niel, Aziz Petrus, Aziz Pavlus ve Mesih’in kendisi gibi 	olmaları ge­re­kiyor. Çünkü başımıza daha fazla Ana 	Pauker gibi Yahudiler ge­çerse, Romanya’nın işi biter.”

	 	Gafencu 	on dokuz yaşındayken hapse girmişti. Bütün gençlik yıl­ları 	bir kız bile tanımadan geçmişti. Cinsellik konusunda konuşulduğu 	za­man diğerlerine, “O neye benzer?” diye sorardı.

	 	“Babam, 	Ruslar tarafından Besarabya’dan (eskiden Moldovya’nın doğu 	bölgesine verilen ad) sınır dışı edilmişti. Ben çocukken 	hiçbir zaman yeterli yiyeceğimiz olmadı. Okulda dayak yedim, 	oradan kaçıp Demir Muhafızlar’a katıldığım için de hapse 	atıldım. Yaşamımda bir kez bile iyi, doğru ve sevgi dolu 	birisine rastlamadım. Kendimce, ‘Mesih hakkında anlatılanlar 	sadece bir efsane... Günümüzde dünya üzerinde öyle birisi yok; 	öyle birisinin geçmişte olduğuna da inanmı­yorum’ diye 	düşünüyordum. Ancak cezaevinde birkaç ay ge­çirdikten 	sonra, 	bu düşüncemin yanlış olduğunu anladım. Çok hastay­ken 	son lokma 	ekmeklerini bile başkalarına verenleri gördüm. Hüc­remi 	öylesine 	iyilik dolu bir piskopos ile paylaşıyordum ki, giysisinin 	eteklerine do­kunsanız adeta şifa bulacağınızı 	hissederdiniz.“

	 	Gafencu 	bir yıldır 4 numaralı odada kalıyordu. Bu süre içinde 	şid­detli 	ağrıları nedeniyle hiçbir zaman sırtüstü yatamamıştı. 	Sürekli ola­rak 	sırtından desteklenmesi gerekiyordu. Her geçen gün bedensel 	iş­levle­rini daha az denetleyebiliyordu. Bu nedenle çoğu 	kez ihtiyaçlarını yat­tığı yerde gidermek zorunda 	kalıyordu. Bazı geceler onu temizle­yecek birisinin gelmesi 	için saatlerce beklemek zorunda kalıyordu.

	 	Diğer 	bölümlerde kalan ve bizden daha iyi durumda olan hastalar odamıza 	gelip, aramızda kendi temizliklerini yapamayacak kadar güç­süz 	olanların çamaşırlarının yıkanmasına yardımcı oluyordu. Bu 	has­taların 	gömleklerini, iç çamaşırlarını, yastık kılıflarını 	yıkıyorlardı. Bazen 	günde sayısı yirmiyi aşan çarşaf yıkadıkları oluyordu. 	Yıkama işlemi 	için avludaki buzları kırıp su temin etmeleri gerekiyordu. 	Be­nim 	kendi giysilerim ise kan ve iltihaptan kaskatı kesilmişti. Bir gün 	bun­ları 	yıkamaya kalkan bir dosta engel olmaya çalıştığımda, bana çok 	kızmıştı.

	 	Gafencu 	durumundan hiç şikayet etmezdi. Ses çıkarmadan öylece yatağında 	yatar, bazen bir teşekkür ya da onaylama anlamında, başını 	hafifçe eğerdi. Artık fazla zamanının kalmadığı 	duyulduğunda, gözleri yaşlı 	halde eski ve yeni dostları yatağının çevresinde toplandı. Son 	sözleri, 	“Tanrı’nın Ruhu bizi kıskançlık derecesinde Kendisi için 	is­ter” 	oldu.

	 	Öldüğünde 	diğerleri diz çöküp onun için dua ettiler. Onlara, “İsa 	Mesih 	bizlere tohumun toprağa düşüp ölmeden, meyve veremeyece­ğini 	bildirir. 	Ve tohumun harika bir çiçekte tekrar yaşam bulması gibi, insan 	da öldüğünde, fani bedeni ruhsal bir bedende yenilenir. Onun İsa 	Me­sih’in idealleriyle dolu olan yüreği de elbette meyve 	verecektir.“

	 	Bir 	rahip dua ettikten sonra, Gafencu’nun bedeni çarşafa sarılıp 	morga 	götürüldü. Geceleyin adi suçluların kazdığı bir mezara 	gö­müldü.

	 	Tirgul-Ocna’ya 	gelen yeni mahkûmlar sayesinde dışarıda olup biten­lerden 	haberimiz oluyordu. Öyle görünüyordu ki, durumumuz dışarı­daki 	“özgür” işçiler ve köylülerden daha da kötü değildi. 	Ücretler çok düşüktü. İş günü sekiz saat olarak 	belirlenmişti, ama işçiler kendile­rin­den beklenenleri 	yapabilmek için on iki saat çalışmak zorunda kalı­yor­du. 	Bunun ardından gelen “gönüllü” çalışma ve Marksizm 	konfe­rans­ları, çalışanlara aileleri için ayıracak 	zaman bırakmıyordu. Her hanede iki ya da daha fazla aile 	yaşıyordu.

	 	Grev 	yapmak yasaktı. Yeni gelenlerden, bir zamanlar çetin bir 	sen­dikacı olan Boris Matel bana şöyle anlattı: “Sekiz 	saatlik iş günü için mücadele 	ettiğim ve hapse atıldığım günlerden bu yana kırk yıl 	geçmiş. 	Şimdi ise başta Komünist bir yönetim var ve ben cezaevinde on 	dört saat 	çalışmak zorundayım.” Suçu, Parti lideri Yoldaş 	Gheorghiu-Dej’e, çalışma 	arkadaşlarının adına, koşulların zorluğun­dan yakınan ve 	işçi­lerin herhangi bir kapitalist yönetimde işi bırakma 	hakkına sahip ola­bileceklerini bildiren isimsiz bir protesto 	mektubu göndermekti. Gizli Polis çalıştığı depoya gelip 	10.000 çalışanın el ya­zısı örneklerini top­lamıştı. 	Haftalar süren soruşturmanın ardından, Boris işçileri greve 	kışkırtmakla suçlanmış ve işyerini sabote etmeye teşebbüsten 	on beş yıl hüküm giymişti.

	 	Boris, 	Marksist inancına sarsılmaz bir şekilde bağlıydı. Kendisiyle 	birlikte hapse atılan ayrılıkçı gruplara –serbest masonlara, 	roteryen­lere, teosofistlere, spiritüalistlere karşı hiçbir 	sempati beslemiyordu. Özgür duruşları nedeniyle içeri atılmış 	olan yazarlara ve şairlere karşı da 	duyarsızdı: Onlar haliyle Parti Genel Merkezi’ne kendilerine 	emirler 	verilmek üzere çağrılmıştı ve nesnel gerçeğin pe­şinde 	boş yere koşma­maları gerektiğini bilmeleri gerekirdi.

	 	Boris, 	Lenin’in kitaplarında, yaşama tek bir bakış açısının 	bulun­masının ve bu görüşe sıkıca bağlanmanın önemini 	vurguladığını ileri sürdü.

	 	“Bu 	bakış açısı Parti çizgisi miydi?” diye karşılık verdim. 	“Ama bu doktrin 	tüm felsefi kavramları tersine çeviriyor. Ben yatağımda 	yatar­ken 	hücreye 	baktığımda sadece pencereyi görebilirim. Eğer senin oturduğun 	yerden bakarsam, kapıyı görürüm. Eğer bakışlarımı yere 	çevirirsem, tavanı göremem. Her bakış açısı aslında kör 	açıdır, çünkü diğer açılar­dan görebilme yeteneğini 	yok eder. Tüm ‘bakış açıları’nı bir kenara bırakıp, 	bütüne dair kendi sezgilerimizi kabul ettiğimiz za­man 	gerçeği buluruz. 	Aziz Pavlus der ki, ‘Sevgi her şeye inanır’ – yani, sadece 	belli 	bir grubun ya da diğerinin görüşlerine değil.”

	 	Din 	konusunda konuşulması Boris’i öfkelendirmişti. “Tanrı 	yoktur, ruh da yoktur! Önemli olan tek şey maddedir. Sizi bunun 	aksini ka­nıt­lamaya davet ediyorum!”

	 	Kendisine 	bu iddialarını öpücüğün, “Öpüşmek; iki dudağın, 	karşı­lıklı mikrop ve karbondioksit ileterek, birbirine 	yakınlaşmasıdır” söz­cükleriyle tanımlandığı 	Komünizm’in ders kitaplarından edinmiş ol­duğunu” 	söyledim. “Sevgi, hasret ya da öpücüğün içtenliği senin 	fel­sefende yer almaz. Ruhsal değerlerin bu denli yoksullaşması 	yaşamın, senin büyük önem verdiğin, maddesel yönünü de 	etkiler. Çalışanların şevki 	kırılır; bu nedenle Komünist ülkelerden gelen malların hepsi 	kötü 	kalitesiyle ün yapmıştır.”

	 	Boris, 	“‘İnsan Şabat Günü için değil, Şabat günü insan için 	yara­tıldı’ 	deyişini biliyorum. Ama hepimiz devlete yararlı olmak için 	va­rız. Ki­şisel hürriyetlerin ve özel mülkün kaybı, 	evrensel özgürlüğe gi­den ba­samaklardır” dedi.

	 	Bir 	köpeğin bile kemiğini almak isteyene saldıracağını düşündüm. 	Ancak on beş yıllık hapis hayatı Boris’in bu yanılsamalarını 	iyileştir­memişse, 	benim onunla tartışmamın da iyileştiremeyeceğine karar verdim. 	Boris ihbarcılardan biri bile olabilirdi.

	 	İhbarcılık 	salgın bir hastalık gibi yayılmıştı. Tanrı hakkında 	ko­nuş­mak ya da dua etmek, hatta yabancı bir dili 	öğrenmek ya da öğret­mek bile 	ihbar konusu olabiliyordu. İhbarcı çoğunlukla cezaevinin içinden 	ya da 	dışından bir arkadaş, baba, oğul, karı ya da koca 	olabili­yordu. İh­barcı 	olması için kişiye acımasızca baskı uygulanmaktaydı. Aslında, 	bu 	ihbarcılar 	belki de demir parmaklıkların ardındakilerden çok, dışarıdaki 	“özgür” insanlar için büyük bir tehdit oluşturuyordu. 4 	numaralı oda­daki bizler ise Romanya’nın herhangi bir 	köşesindekiler­den daha fazla konuşma özgürlüğüne 	sahiptik, çünkü hiçbirimiz ya­şamayacaktık.

	 	Kasım 	1917 tarihi Rus Devrimi’nin – “Dünyayı sarsan on gün”ün 	yıl­dönümüydü. Profesör Popp günün anısına bir kısa 	bir öykü aktardı:

	 	“Bolşevizmin 	zaferinin birinci yıl dönümünde, ülkenin yeni yöne­ti­cileri 	için Moskova dışındaki ormanda bir av partisi düzenlenmişti. 	Avdan 	sonra bir ateşin çevresinde dinlenirlerken Lenin 	çevresindeki­lere, ‘Yoldaşlar, söyleyin bana; yaşamdaki en 	büyük zevkin ne oldu­ğunu düşünüyorsunuz?’ diye 	sormuştu.

	 	Troçki, 	‘Savaşmak’ diye yanıtlamıştı.

	 	Zinoviev 	ise, ’Kadınlar’ demişti.

	 	Kamenev, 	‘Hitabet, büyük bir kalabalığı etkinizin altında tutabilme 	gücü’ diye katılmıştı.

	 	Stalin 	ise her zamanki suskunluğunu sürdürmüştü, ama Lenin, ‘Bize 	seçimini 	açıkla!’ diye ısrar etmişti.

	 	En 	sonunda Stalin, ‘Hiçbiriniz gerçek zevk nedir bilmiyorsunuz. 	Şimdi 	size anlatacağım. En büyük zevk birinden nefret etmek, yıllarca 	onun 	en yakın dostuymuş gibi davranmak ve bir gün başını güvenle 	göğsünüze 	yasladığında bıçağı sırtına saplamaktır! Dünyada bundan 	daha büyük bir zevk yoktur’ demişti.”

	 	Uzun 	bir sessizlik oldu. O zamanlar Stalin’in acımasızlığının bir 	parçasını biliyorduk. Geri kalanı da ölümünden sonra 	yoldaşları tara­fından açıklandı ve ortaya çıkanlar bu 	öykünün doğruluğunu kanıtladı.

	 	Ortamı 	yumuşatmak için onlara ülkemizle ilgili bir başka Stalin 	öyküsünü anlattım.

	 	“Banat 	bölgesinin yeni iktidara bağlı olan kadınları Romanya’nın 	Komünistlerce ele geçirilmesini övüyorlardı. Aralarından biri, 	‘Yoldaş Stalin yaşamlarımızı değiştirdi’ dedi. Bir 	diğeri, ‘Tüm hayvanlarımızı kooperatiflerde 	toplayarak bizi onlara bakma yükünden kurtardı.’ Üçüncüsü, 	‘Evde olmayan; cezaevinde olan bir koca elbette daha ko­lay 	aldatılabilir’ 	diye ekledi. Kadınlar Stalin’e yetmişinci doğum günü 	münasebetiyle bir şükran armağanı sunmaya karar verirler. 	Sadece Rumen 	milli giysilerinin yapıldığı değerli bir kumaştan, yaklaşık 	iki metre 	kadar dokuyup Kremlin’e postayla gönderirler. Stalin bundan çok 	hoşnut kalır.

	 	Molotov’a, 	‘Şu Rumenler beni ne kadar da çok seviyor! Onları 	ödül­lendirmek 	için Rumen milli giysili bir resmimi 10 Mayıs yortu bay­ramlarında 	yayınlatacağım. Onların ülkesini ele geçirdim – şimdi de 	kalplerini fethedeceğim!’ der.

	 	Ancak 	Kremlin’deki terzi kumaşı görünce başını sallar ve, ‘Yoldaş 	Stalin, 	siz çok cüsseli bir insansınız. Bu ceket ise piliseli ve katları 	olan 	zor bir model. Pantolon için en azından iki metre daha kumaşa 	ihtiya­cım olacak’ der.

	 	Stalin, 	‘Ne o! Benimle pazarlık mı ediyorsun? Haydi git ve dik!’ diye 	bağırır.

	 	Terzi 	giysiyi dikemediği için kurşuna dizilir. Moskova’nın tüm 	ter­zileri Stalin’e heybetli gövdesi nedeniyle iki metrelik 	kumaşın ye­terli olmadığını söylerler. Yüz kadar 	terzinin kurşuna dizilmesinden sonra, Molotov 	bu konuda bir şeyler söyleme cesaretini bulur; ‘Yoldaş Stalin, 	bizim Marksizm kuramlarımız dünyanın tüm bilgeliğini içerir, 	ancak bazı hahamların bunun dışında ayrı bir bilgeliğe sahip 	olduğunu duy­muştum. Onlardan birine sorsak?’

	 	Derhal 	bir haham çağırılır. Haham onlara hemen şöyle der: ‘Bu iş 	için 	en uygun terziyi tanıyorum. İsmi, Isaac Cohen’dir ve New York’ta 	yaşar.’

	 	Stalin, 	‘Hemen onu buraya çağırın’ der.

	 	Haham 	ise, ‘Buraya gelmeyecek kadar zekidir’ diye yanıtlar.

	 	Stalin 	düşünür ve kararını verir: ‘Tüm Rumen halkının gönlünü 	fethetmek için New York’a gideceğim.’ Stalin Broadway Caddesi 	356 numarada Cohen’in neon ışıklı tabelasını bulur. İçeri 	girip öyküyü an­latır.

	 	‘Sana 	istediğin ücreti öderim, nasıl olsa benim cebimden çıkmıyor – 	Rumen halkı ödeyecek.’

	 	Terzi 	Isaac elinde mezurasıyla Stalin’in ölçülerini almaya başlar, 	‘Bayım, size tam takım bir milli giysi, ayrıca bir de yedek 	pantolon di­kerim ve artan yarım metre kumaşı da geri 	veririm’ der.

	 	Stalin 	duyduklarına çok şaşırır. ‘Ülkemdeki tüm terziler heybetli 	olmam nedeniyle ceketi bile iki metrelik kumaştan zorlukla 	çıkarabi­le­ceklerini söylerken sen nasıl 	başarabiliyorsun?’

	 	Isaac 	Cohen ona şöyle yanıt verir: ‘Siz Rusya’da çok heybetli bir 	adam 	olabilirsiniz, ancak burada bizim aramızda o denli küçüksünüz 	ki, 	iki metre yeter de artar bile.’”





	III. BÖLÜM


	 	 Bir 	süredir etrafta korkutucu bir söylenti dolaşmaktaydı. 	Mah­kûm­lar, daha önce Suceava ve Piteshi cezaevinde 	uygulanmış olan bir yön­temle 	“yeniden eğitim” göreceklerdi. Bu eğitim kitaplarla değil, 	so­palarla 	uygulanıyordu. Eğitimciler de, “Komünist Mahkûmlar Birli­ği” 	(KMB) adı altında bir araya gelmiş eski Demir Muhafızlar 	üyele­riydi. Bu eğitimin örgüt sorumluları olarak, Turcanu, 	Levitkii ve For­magiu’nun 	isimlerini duyuyorduk. Hepsinin birer vahşi gibi dav­randığı 	anlatılıyordu.

	 	Bu 	yöntemin bizlere de uygulanmasından korkuyorduk, ama Boris bu 	kaygımızı hafife aldı. Sol görüşlü eski ortaklarının 	şiddet uygulan­masına izin vereceklerine inanamadığını 	söyledi.

	 	Bize 	şöyle dedi: “Şiddet, düşünceleri kökünden yok edemez.” 	Sos­yal 	demokrat düşünür Karl Kautsky de Rus devriminin başlarında 	böyle yazmıştı.

	 	Bu 	konuşmaya şöyle katıldım: “Evet. Savaş Bakanı Troçki’nin 	ona vermiş 	olduğu yanıtı da hatırlıyorum; ‘Bay Kautsky, siz ne tür bir 	şid­det 	uygulayacağımızı bilmiyorsunuz.’ Troçki’nin kendi 	düşüncelerinin de, Kapitalizm 	gibi, Rusya’daki şiddet uygulamalarıyla kökünden yok edilmiş 	olması ironiktir.”

	 	Başkeşiş, 	“Korkarım ki, şiddet ve işkence acımasızca ve uzun süre 	uyguladığı takdirde, Tanrı’nın mucizesi olmaksızın, her 	insanın diren­cini kırabilir” dedi.

	 	Boris, 	“Ben mucizelere inanmıyorum” dedi. “Ben onlar olmadan da 	idare edebilirim. Şimdiye dek inançlarımı hiçbir şey 	etkilemedi.”

	 	“Yeniden 	eğitim”in önderi Formagiu’nun kısa ziyaretinden sonra 	cezaevindeki ortam daha da kötüleşti. Piteshi’den gelen 	Formagiu, bu yöntemin başlatılmasına dair emirler vermişti. O 	güne kadar, günün büyük bir kısmında eziyet görsek de, er 	geç nöbetçilerin bizi bırakıp yemeğe ya da yatmaya gitmek 	zorunda kalacaklarını biliyorduk. Oysa şimdi 	aramıza “Komünist mahkûmlar” katılıyordu. Bu kişiler 	istedik­leri 	gibi 	zor kullanıp, dayak atma yetkisine sahiptiler. Hatta bu iş için 	lastik 	copları 	da vardı. Yetkililerce mahkûmların en berbatları arasın­dan 	özenle 	seçilmişlerdi; onlardan kaçış yoktu. Her elli mahkûm ba­şına 	on ya da yirmi kişiden oluşan bir (KMB) ekibi düşüyordu. Bu 	ekiplerin sayısı gitgide artmaktaydı. Yeniden-eğitim neticesinde 	Ko­münist ol­maya hazır olduklarını bildiren kişilerin, 	bu değişimlerini kanıtlamak üzere diğerlerini de aynı yollarla 	Komünizm’e “döndür­meleri” gereki­yordu.

	 	Kaba 	vahşete, hafifletilmiş şiddet uygulamalarıyla, kısa aralıklar 	veriliyordu. Mahkûmun ölmesi istenmediğinden, işkenceler doktor 	gö­zetiminde 	yapılıyordu. Doktorlar da genellikle KMB üyeleriydi. Doktor 	Turcu 	adında birini tanıyordum. Hücre arkadaşını muayene et­tikten 	sonra, 	bir ara verilmesini söylüyordu. Bu arada mahkûma vücu­dunun 	direncini artıracak bir iğne yaptıktan sonra, KMB’lere tekrar 	ne zaman başlayabileceklerini söylüyordu. Kişinin dayanma 	sınırına gel­diğini ve bir 	sonraki güne kadar hücresine geri götürülmesine karar veren de 	Doktor 	Turcu idi.

	 	Bir 	çılgınlık rüzgarı cezaevini kasıp kavuruyordu. Tüberküloz 	has­taları 	çırılçıplak soyuluyor, taş zemine yatırılıyor ve kovalar 	dolusu buzlu suyla ıslatılıyordu. Yerlere domuz yemi döküldükten 	sonra, günlerce 	aç bırakılmış ve elleri arkalarında bağlanmış mahkûmlar bu 	yemi 	yerden yalamaya zorlanıyordu. İnsanı aşağılamanın her biçimi, 	ne 	kadar iğrenç olursa olsun, kaçınmadan uygulanıyordu. Birçok 	ce­zae­vinde KMB zorbaları tarafından mahkûmlara 	başkalarının idrar ve dış­kısı 	veriliyordu. Bazıları ağlayarak, hiç olmazsa kendilerinki olsun 	diye 	yalvarıyordu. Bazıları ise, aklını yitirip çığlıklarla daha 	fazla ve­rilmesi için yalvarıyordu. Tutuklular alenen cinsel 	sapkınlıklar yap­maya zor­lanıyordu. Bedenin ve ruhun bu 	denli aşağılanabileceğini hiç düşüne­mezdim.

	 	İmanlarına 	bağlı olanlar en fazla işkence görenlerdi. Hıristiyanlar dört 	gün boyunca çarmıha gerili bırakılıyordu. Bu çarmıhlar her 	gün yere indiriliyor, diğer mahkûmlar çağrılarak, onların 	yüzüne ve bede­nine dışkılarını yapmaları emrediliyordu. 	Ardından, çarmıhlar tekrar yukarı kaldırılıyordu.

	 	4 	numaraya getirilen Katolik bir rahip, Piteshi cezaevindeyken bir 	Pa­zar 	günü kendisini lağım çukuruna attıklarını ve kişilere 	Kutsamayı ve Rab’bin 	Sofrası’nı bulunduğu o çukurdan vermesi emredildiğini 	anlattı.

	 	“Bu 	emre itaat ettiniz mi?” diye sordum.

	 	Elleriyle 	yüzünü kapatıp, ağladı. “Mesih’ten daha fazla acı çektim” 	dedi.

	 	Bütün 	bunlar Bükreş’ten gelen talimatlar doğrultusunda cezaevi 	yönetiminin 	teşvikiyle uygulanıyordu. Turcanu, Formagiu ve diğer uz­manlar 	bir cezaevinden diğerini ziyaret edip, oralarda yeni KMB’leri 	görevlendirerek uygulamanın kesintiye uğramamasını 	sağlıyorlardı. Parti ileri gelenleri, Constantin Doncea gibi 	Merkez Komite üst düzey görevlileri, 	hatta İçişleri Bakanlığı Müsteşarı Marin Jianu bile bu 	“sporu” 	izlemeye geldiler. Jianu ile birlikte eskiden ça­lışmış 	olan Boris, 	nöbetçileri 	yararak yapılanları protesto edercesine ileri atıldı. Fakat 	Jianu 	onu hatırlamış olsa bile tanımazlıktan gelerek, “Bir domuz 	başka bir domuzu döverken, biz karışmayız” dedi. Başka bir 	deyişle, Parti kendisini 	işkencecilerden soyutluyor, fakat onların işkence yapmalarına 	izin 	veriyordu. Jianu, “Onu götürün” dedi. Boris merhamet dileyen 	çığlıklar 	atana dek dövüldü.

	 	Eski 	çetin sendikacı ise tümden yıkıldı. Her gün her gece gördüğü 	işkence ve aşağılanmalar onu tüketmişti. Sürünerek gidip onu 	döven­lerin ellerini öptü.

	 	“Teşekkürler 	yoldaş. Beni aydınlığa çıkardınız” dedi. Ardından 	Komünizm’in verdiği sevinçlerden söz etmeye ve daha önceleri 	hata yaparak ona karşı direnmekle ne kadar büyük bir suç 	işlediğini anlat­maya başladı. Bu denli bir yıkılışın 	ardından, özsaygısı nedeniyle, sa­dakatinde tümüyle bir 	yön değişikliği yapması gerektiğini anlamıştı. Aksi 	takdirde, kendi gözünde bile gülünç duruma düşecekti. Boris 	de KMB grubuna katıldı. Copunu kullandığı ilk kişiler arasında 	Doktor Aldea vardı.

	 	Rusya’dan 	ithal edilen bu yeniden eğitim yöntemi inanılmaz so­nuçlar 	yarattı. Kurbanlar aylarca süren önceki sorgulamalarında 	sak­la­mış oldukları sırları ifşa ettiler. Dostlarını, 	eşlerini ve ailelerini ihbar ettiler. Böylece, binlerce kişi daha 	tutuklandı.

	 	Bu 	arada kurşun madenlerinden gelen bir grup hasta mahkûm, 	Tirgul-Ocna’daki özel bir bölüme konuldu. Onların yanına 	konan diğer mah­kûmlar, 	bu kişilerden bazılarının rahip olduklarını anlayınca 	günahla­rını 	itiraf 	etmeye başladı ve böylelikle onların güvenini kazandılar. Bu 	yüzden, 	madenden gelenler gizli dini ve siyasi faaliyetlerinden ser­bestçe 	söz 	ediyorlardı. Yeniden eğitim için daha büyük bir hücreye 	nakledil­diklerinde, konuştukları bu kişilerin aslında birer 	ihbarcı oldu­ğunu an­ladılar.

	 	Bunlardan 	biri kanlar içinde perişan bir durumda 4 numaralı odaya 	getirildi. Kendisine “yeniden eğitim” uygulayanın, yüzünde 	sabit bir tebessüm olan iri yapılı ve sürekli şakalar yapan bir 	genç adam oldu­ğunu bildirdi. “Bu acıtıyor mu?” diye 	soruyormuş. “Çok 	üzgünüm! 	O zaman farklı bir şey deneyelim. Şimdi bu nasıl, hoşunuza 	gitti mi?”

	 	İşkence 	kurbanı, “Eğer bir gün bu adamı elime geçirirsem, canlı 	canlı 	derisini yüzeceğim!” dedi.

	 	İhtiyar 	çiftçi Badaras, “Haklısın. Üzerine tuz ve biber de ek lütfen, 	işin doğrusu budur!” diye katıldı. Badaras’ın günlük 	duası şöyleydi: “Baba, 	Oğul ve Kutsal Ruh adına, Tanrım, tüm Komünistler’i yok et, o 	domuzlara 	acı ver ve ıstırap çektir!”

	 	Ona, 	“Neden böyle söylüyorsun?” diye sordum. “Bir 	Hıristi­yan’dan beklenen 	bu değildir.”

	 	Yumruklarını 	yakarırca gökyüzüne doğru kaldırarak, “Söylüyorum, çünkü 	Tanrı bu alçakları lanetlemeyen hiç kimseyi Cennet’e kabul 	et­meyecektir” dedi.

	 	Badaras 	gibi birçokları, kendilerine işkence edenlere işkence 	ede­cekleri günü bekleyerek yaşıyorlardı. Cehenneme 	inandıkları için, Ko­münistler’in orada kavrulacaklarına 	inanıyorlardı.

	 	“Nefrete 	izin vermememiz gerekiyor. Boris gibi insanlar şiddetli baskı 	altında teslim oldular” dedim.

	 	Ancak, 	Boris 4 numaralı oda için kanayan bir yara gibiydi. Boris, 	Komünist 	olduğunu kanıtlamak için –Turcu ve diğer KMB doktorla­rını 	küçümsediğini açıkça gösteren– Doktor Aldea’yı 	dövmüştü. Bu ne­denle, 	cezaevinin en fazla nefret edilen kişilerinden biri haline 	gel­mişti. 	Doktor Aldea, omuz ve sırtındaki çıbanlar nedeniyle büyük acı 	çek­mekteydi, Boris ise özellikle o bölgelere vurmuştu. 	Mahkûmlar kendi­leri için yaşamını vermekte olan Doktor 	Aldea için yaşamlarını feda edebilirdi. Dayağın ardından 	Doktor Aldea’yı 4 numaralı odadaki bir yatakta buldular. Çok 	geçmeden birisi geldi ve oldukça hasta bir mah­kûmun 	kendisini çağırdığı bildirildi.

	 	Başkeşiş 	Iscu, “Doktor çok hasta, kımıldayamaz” dedi.

	 	Aldea, 	“Hasta olan kim?” diye sordu.

	 	Gelen 	adam, “Boris” diye yanıtladı.

	 	Aldea 	acıyla yatağından kalktı; odadan çıkarken herkes sessizlik 	içindeydi.

	 	Başkeşiş 	Iscu bizlere binlerce kişinin kötü muamele ve açlıktan öl­mekte 	olduğu 	Tuna Nehri – Karadeniz Kanalı’ndaki esir kampların­daki 	de­neyimlerinden söz ederdi. Kanal inşaatına Rusya’nın 	teşvikiyle baş­lanmıştı, böylelikle Ruslar Romanya’nın 	milli servetlerini daha hızlı boşaltabileceklerdi. Ayrıca 	hükümet açısından çok saygın bir projeydi. Komünist 	başarısının güçlü bir simgesine dönüşen bu büyük plan 	öy­lesine önemseniyordu ki, Tuna Nehri’nin sularının hem 	bu ka­nalı hem de sulama sistemini besleyecek kadar fazla 	olmadığına dair uyarıda bulunan mühendisler “ekonomik 	sabotaj” ile suçlanarak kur­şuna dizil­mişlerdi. Bu 	projede Romanya’nın kaynakları savurganca kullanı­lıyordu. 	1949 ile 1953 yılları arasında, iki yüz binin üzerinde siyasi 	ve adi tutuklu bu kanalın inşaatında çalıştı.

	 	Başkeşiş 	de kendisini bu bölgedeki sürgün yerlerinden biri olan Poarta 	Alba’da bulmuştu. Dikenli teller ardındaki derme çatma 	bara­kalarda yaşayan 12.000 kişinin her birisi günde 8 m3 	toprağı elleriyle kazmak zorunda bırakılıyordu. El arabalarını, 	nöbetçilerin sopa dar­be­leri altında, dik yokuştan 	iterek çıkarıyorlardı. Isı kış aylarında -25 de­recenin 	altına düşüyordu; fıçılarla taşınan su hemen donuyordu. 	Has­talık herkesi kasıp kavuruyordu. Birçok mahkûm fırsatını 	buldu­ğunda, vurulup 	öldürülmek umuduyla kampın çevresindeki yasak böl­geye 	geçmeye 	çalışıyordu.

	 	En 	azılı suçlular yaklaşık yüz mahkûmdan oluşan “tugay”ların 	ba­şına getiriliyor, yaptıkları işin sonuçlarına göre 	yiyecek ve sigarayla ödüllendiriliyordu. Hıristiyanlar ise 	sürüler halinde “Rahipler Tugayı” diye adlandırılan 	gruplara katılıyordu. Bu gruplarda insan eğer, Orto­dokslar 	için refleks haline gelmiş olan haç işaretini yaparsa, zalimce 	dövülüyordu. Ne Noel’de ne de Paskalya’da, hiçbir tatil günü 	yoktu.

	 	Başkeşiş 	sözlerine devam etti: “Evet. Poarta Alba’da çok soylu 	davranışlara 	tanık oldum”. Bizlere orada tanık olduğu bir olayı nak­letti: 	Genç Katolik bir rahip olan Peder Cristea, bir ihbarcı olan 	Orto­doks rahibin nefretini uyandırmıştı. İhbarcı ona 	şöyle sormuştu: “Gözlerini neden bu kadar sık kapatıyorsun? 	Dua mı ediyorsun. Sen­den gerçeği söylemeni istiyorum, hâlâ 	Tanrı’ya mı inanıyorsun?”

	 	Bu 	soruya ‘evet’ yanıtı vermek, en azından dayak yemek demekti.

	 	Peder 	Cristea, “Andrescu, biliyorum sen de tıpkı Ferisiler’in İsa’yı 	suçlamak için O’nu ayartmaya çalıştığı gibi, sen de beni 	ayartmaya ça­lışıyorsun. Ama İsa onlara gerçeği 	bildirmişti; ben de sana söyleye­ce­ğim. Evet, Tanrı’ya 	inanıyorum” dedi.

	 	Andrescu 	sözlerini sürdürdü. ”Papa’ya da inanıyor musun?”

	 	Cristea 	yanıtladı: “Evet Papa’ya da inanıyorum.”

	 	Andrescu 	bu bilgiyle birlikte derhal siyasi görevlinin yanına koştu. 	Siyasi 	görevli geldiğinde genç adamın öne çıkmasını istedi. 	Cristea zayıf 	ve bitaptı, üzerindeki paçavraların içinde titriyordu. Görevli 	ise besili 	vücudunun üzerine kalın bir palto ve Rus kalpağı giymişti. 	“Duyduğuma 	göre Tanrı’ya inanıyormuşsun” dedi.

	 	Peder 	Cristea konuşmak için ağzını açtığı anda, İncil’in Matta 	kıs­mında İsa Mesih’in dağdaki vaazına başlamak 	üzereyken sahip olduğu yetkiyi 	ilk defa gerçek anlamıyla kavradım. Cristea da konuşmasına tam 	başlamak üzereyken aynı böyle bir duygu uyandırmıştı; herkes 	o anda dudaklarının arasından inciler dökülecekmiş gibi 	hissediyordu. Onu izleyen 	Hıristiyanlar korkuyla karışık büyük bir saygı içinde 	kalmış­lardı.

	 	Cristea 	söze şöyle başladı: “Rahipliğe atandığımda, tarih boyunca 	binlerce rahibin inançlarının bedelini yaşamlarıyla ödemiş 	olduklarını biliyordum. Bu nedenle sunağa her gidişimde Tanrı’ya 	şu sözü verir­dim; 	‘Şimdi sana bu harika giysiler içinde hizmet ediyorum, ancak 	beni hapse 	atsalar bile sana hizmet etmeyi sürdüreceğim.’ Bu nedenle 	teğ­men, cezaevi dini inançların karşısında durabilecek, 	onları yok edebi­lecek bir unsur değildir. Tanrı’ya 	inanıyorum.”

	 	Bu 	sözleri izleyen sessizliği sadece rüzgârın sesi bozuyordu. 	Teğ­men söyleyecek söz bulamıyordu. En sonunda, “Papa’ya 	inanıyor mu­sun?” diye sordu.

	 	Yanıtı 	geldi; “Aziz Petrus’tan beri her zaman bir Papa olmuştur. İsa 	Mesih tekrar gelene dek de, olmaya devam edecektir. Şimdiki Papa, 	Komünizm’le uzlaşma yapmamıştır. Ondan sonra gelecekler de 	uzlaş­mayacaktır. Evet, ben Papa’ya inanıyorum.”

	 	Başkeşiş 	öyküsünü bitirdi ve şöyle dedi: “Bir ihbarcı olan Orto­doks 	kardeşimi affetmek benim için zor oldu. Roma’nın (Vatikan’ın) 	izleyi­cisi değilim, ama şu anda içimden, “Yaşasın Papa” 	(Viva 	il Papa) 	diye bağırmak geliyor.”

	 	“Peder 	Cristea’ya ne oldu?” diye sordular.

	 	“Bir 	hafta süreyle tabutta (içi sivri uçlu çeliklerle dolu işkence 	do­labı) bırakıldı. Tabutun içinde sadece dimdik ayakta 	durabilirsin, uyu­yamazsın, ardından dövülürsün. Bütün 	bunlardan sonra, imanını hâlâ reddetmediği için bir gün 	alınıp götürüldü. Onu bir daha görmedik.”

	 	“Yeniden 	eğitim” kurbanları gün geçtikçe artıyordu. Eğer bir şeyler 	yapılmazsa, hepimizin bir gün ya “döndürüleceğini” 	(Komünizm’in zorla kabul ettirileceğini) ya da öldürüleceğini 	hissediyorduk. Ara­mız­dakilerin en cesurları olan 	Komünist mahkûmların bir ayaklanma baş­latmakta olduğu 	söylentisi 4 numaralı odaya ulaştı. Nöbetçiler on­lara 	karşı daha dikkatli davranırdı. Çünkü bugün cezaevinde 	olanlar bir ön­ceki gün yönetimin başındaydı ve bir ertesi 	gün tekrar yöne­timde ola­bilirlerdi.

	 	Hıristiyanlar 	arasında bir ayaklanma olduğu takdirde ne yapılması gerektiği 	tartışılmaktaydı: buna katılmalı mıydı? Yoksa bu bir “öbür 	yanağımızı çevirmek” zamanı mıydı? Bazı mahkûmlar 	mücadelenin karşısındaydılar.

	 	“İsa 	herkesçe “ılımlı ve yumuşak huylu” olarak tanımlanır – 	ancak O, 	aynı zamanda bir savaşçıydı da. Tapınakta para bozanları 	ipten yaptığı 	kamçısıyla kovmuştu, ayrıca ilk öğrencilerine ateşi ve 	yargıya dayanan kesinliğiyle Eski Antlaşma kitabını örnek 	olarak göstermişti.”

	 	İsyancılarla 	birlik olmaya karar verdik. Aramızdaki ihbarcılar ne­deniyle 	herhangi bir şeyin gizlenmesi çok zordu. Ayrıca mahkûmların 	arasındaki Yahudiler ve Yahudi karşıtları, köylüler ve toprak 	sahipleri, Katolikler 	ve Ortodokslar sürekli olarak birbirlerinden kuşkulanı­yordu.

	 	Tirgul-Ocna 	kasabasındaki tek eğlence, cezaevinin yakınındaki stad­yumda 	haftada bir düzenlenen futbol karşılaşmalarıydı. Korkunç bir 	yeniden eğitim dalgasının başlatılmasına denk gelen 1 Mayıs 	İşçi Bay­ramı’nda, tüm kasaba halkının izleyeceği bir 	futbol maçı yapılaca­ğını öğrendik. Saat 5’te 	başlayacak olan bu maç, gösteri yapabilmemiz için iyi bir fırsat 	olacaktı. Başlama işareti de bir pencere camının kı­rılması 	olacaktı.

	 	Maç 	başladıktan biraz sonra uzaktan bir cam kırılması sesi 	işitildi. Tüm cezaevinde aniden bir kargaşa koptu. Pencereler 	kırıldı. Tabaklar ve kupalar pencereden dışarı fırlatıldı. 	Birileri bir nakarat başlatmıştı: “Bize yardım edin! Bize 	yardım edin!” Stadyuma bakan üst kat pence­relerinden 	mahkûmlar, “Bize burada işkence ediliyor. Babalarınız, 	kardeşleriniz 	ve oğullarınız katlediliyor!” diye bağırmaya başladılar.

	 	Maç 	durduruldu. İzleyici kalabalığı ayağa kalktı; çok geçmeden 	cezaevinin önündeki yolun üzeri yüzlerce insanla dolmuştu. 	Mah­kûm­lardan biri bileklerini kesmişti; nöbetçiler ise 	ellerindeki sopalarla sal­dırıya 	geçmişlerdi. Sokaktaki kalabalık süngülü askerler tarafından 	kısa 	zamanda dağıtıldı. Geriye bir tek cezaevini düzene sokmak ve 	ya­ralı­ları saymak kalmıştı. Yaralılar arasında 	Boris de vardı. Bir başka mah­kûmu nöbetçilerin ayaklarının 	altından kurtarmaya çalışırken yere dü­şürülüp ağır 	yaralanmıştı. Doktor Aldea’nın onu tekrar tedavi et­mesi 	gerekti. Boris’e dostça mesajlar gönderdik, ancak bir yanıt 	gel­medi. Daha sonra başka bir cezaevine gönderildiğini 	öğrendik.

	 	İsyan 	haberi tüm ülkede hızla yayıldı. Misilleme hemen gelmedi; 	sadece yönetim işi biraz daha sıkılaştırıldı. İsyanın 	elebaşları oldukla­rından 	kuşkulanılan kişiler diğer cezaevlerine nakledildiler. 	Tirgul-Ocna’da 	aldıkları tıbbi destekten yoksun kaldıkları için birçoğu 	öldü.

	 	Başkeşiş 	Iscu’nun öksürük nöbetleri her geçen gün daha da uzuyordu. 	Bedeni 	yıllarca çektiği açlık ve kanal inşaatındaki zor günler 	nede­niyle harap 	olmuştu. Korkunç öksürüklerle sarsılıyordu. Onun ölme­sine 	se­yirci kalıyorduk. Bazen yardım etmek için gelen dostlarını 	bile tanıya­mıyordu. Bilinci açıldığı zaman, fısıltıyla 	saatlerce dua ediyor ve her zaman diğerlerini teselli edecek birkaç 	söz buluyordu.

	 	Kanal 	inşaatındaki mahkûmlardan sağ kalanlar da Tirgul-Ocna’ya 	getirilmişti. 	Orada olanlara dair anlattıkları korkunç öyküler, İsrail 	halkının 	Mısır’daki köleliğine benziyor gibiydi. Ancak durumun daha 	acıklı bir yönü vardı; ezilenlerin kendilerini ezenleri övmesi 	gereki­yordu. 	Mahkûmlar arasındaki ünlü bir besteci, Stalin’i yücelten 	ilahi­ler 	bestelemeye zorlanmıştı. Tugaylar bu ilahiler eşliğinde 	çalışmaya gi­diyorlardı.

	 	Bir 	seferinde mahkûmun biri yere yıkılmış ve doktor da ölmüş 	ol­duğunu bildirmişti, fakat Poarta-Alba’nın nefret edilen 	kumandanı Al­bay Albon, “Saçma!“ diye haykırarak cesede 	güçlü bir tekme atmıştı. “Kaldırıp tekrar çalışmaya 	gönderin!”

	 	Yatağım, 	Başkeşiş ile bir başka kanal kurbanı genç Vasilescu’nun 	yataklarının arasındaydı. Vasilescu, “Rahipler Tugayı”nın 	başına geti­rilmiş olan adi bir suçluydu. Onları, yere 	yıkılana dek çalıştırıyordu. Fakat her nedense Albay Albon 	kendisinden hoşlanmamıştı ve bu yüz­den çok kötü muamele 	görmüştü. Bu nedenle o da ölmekteydi. Tüber­külozu 	oldukça ilerlemişti.

	 	Vasilescu 	özünde kötü bir insan değildi. Kaba görünümlü köşeli yüz 	hatları ve alnına düşen kıvırcık koyu renkli saçları, ona 	şaşkın genç bir boğa görüntüsü veriyordu. Kaba saba ve 	cahildi, ama yaşa­mın iyi yön­leri olarak saydığı 	şeyleri fazlasıyla sevdiği için düzenli bir işe giremi­yordu. 	O güne kadarki yaşamı büyük zorluklar içinde geç­mişti. 	Shakes­peare’in 	Macbeth adlı eserinde şu sözleri söyleyen kira­lık katile 	benzi­yordu: “… ben yaşamın acımasız silleleriyle öyle 	çile­den çıkmışım ki feleğe inat ne olsa aldırmam, 	yaparım.”

	 	Bize 	şöyle anlattı: “Bir kez o kamplara girdiğinizde, dışarı 	çıka­bil­mek için her şeyi yaparsınız. Her şeyi! 	Albay Albon, istediklerini ya­parsam serbest kalacağımı 	söylemişti.” Vasilescu, şık giysileri, dansa götürecek bir 	kız arkadaşı olsun istiyordu. Parti ona, ya işkence­cilerin 	ya da işkence görenlerin arasına katılma seçeneklerini 	sun­muştu.

	 	“Bizleri 	gizli polisin eğitildiği özel bir kampa götürdüler. 	Görevle­rimizden 	biri de, kedi ve köpeklerin üzerine ateş etmek ve canlı 	ka­lanlar 	olursa, onları çelik şişlerle öldürmekti. ‘Ben bunu yapamam’ 	dediğim­de, ‘O zaman sana aynısını yaparız’ cevabı 	verildi.”

	 	Vasilescu 	şimdi kendisine acıyordu. Bana kanal inşaatında yaptığı 	korkunç şeyleri defalarca anlattı. Bu arada Başkeşiş’i de 	ihmal etme­mişti. 	Vasilescu’nun ölmekte olduğu apaçıktı. Ona rahatlatıcı bir 	şey­ler 	söylemek 	gereğini duydum, ancak o rahatlayamadı. Bir gece nefesi kesilerek 	uyandı ve bana, “Ben gidiyorum. Lütfen benim için dua et!” 	dedi. Bir süre daldı, ama tekrar uyanıp şöyle haykırdı: 	“Tanrı’ya ina­nı­yorum!” Ardından ağlamaya 	başladı.

	 	Tan 	ağarırken Başkeşiş Iscu iki mahkûmu yanında çağırıp, 	“Beni ayağa kaldırın” dedi.

	 	“Çok 	hastasınız. Kımıldayamazsınız.” Odadakiler üzülmüştü. 	“Ne oldu? Ne gerekiyorsa, biz yapalım” sesleri geldi.

	 	“Siz 	yapamazsınız! Kaldırın beni!”

	 	Onu 	ayağa kaldırdılar, “Vasilescu’nun yatağına” dedi.

	 	Başkeşiş 	kendisine işkence etmiş olan genç adamın yatağının ya­nına 	oturdu 	ve elini yavaşça onun kolunun üzerine koydu. Yumuşak bir sesle, 	“Sakin ol!” dedi. “Çok gençtin. Ne yaptığını 	bilmiyordun.” Eliyle genç 	adamın alnından terleri silerken, “Seni tüm yüreğimle 	bağışlıyo­rum, Hıristiyan olan diğerleri de aynen 	bağışlarlardı” dedi. “Eğer biz bağışlıyorsak, bizlerden 	daha iyi olan İsa Mesih de elbette bağışlaya­caktır. 	Cennet’te senin için de bir yer var.“ Vasilescu’nun 	iti­raflarını dinledi ve ona Rab’bin Sofrası’nı verdi. 	Ardından, yatağına geri götü­rüldü.

	 	O 	gece hem Başkeşiş, hem de Vasilescu öldü. Ben Cennet’e el ele 	gittiklerine inanıyorum.

	 	Doktor 	Aldea ciğerlerim içim pnömatoraksi adlı tıbbi bir işlem 	yapıl­ması 	gerektiğini bildirdi. Birkaç dakika süren bu işlem sırasında 	akci­ğer 	bir iğneyle delinip içeriye tampon görevi üstlenecek havanın 	gir­mesi sağlanıyordu. Acısı nispeten az olan bir işlemdi. 	Bu işlemin ya­pılma­sının ardından uykuya daldım. 	Uyandığımda yatağımın yanı ba­şında Profesör Popp’u 	gördüm ve çok mutlu oldum. Birkaç aydır Jilava ce­zaevindeydi. 	Kendisi de “yeniden eğitim” uygulamasından fazlasıyla 	çekmişti. Saatlerce konuştuk.

	 	Profesör, 	Jilava’da birçok intihar vakası olduğundan söz etti. Diğer 	cezaevlerinde de durum aynıydı. Gherla ve Piteshi’de insanlar 	kendi­lerini üst katlardan aşağı atıyordu, bunu engellemek 	için merdiven sa­hanlıkları 	telle kapatılmıştı. Bazı mahkûmlar cam parçası ile 	bilekle­rini 	kesiyor, bazıları kendisini asıyor, bazılarıysa temizlik sıvısı 	içerek in­tihar ediyordu. Zavallı Ortodoks bir peder, ranzanın 	üst katından ken­dini yere fırlatmış ve kafatasını 	kırmıştı. Bunu birkaç kez dene­dikten sonra kendini 	öldürmeyi başarmıştı.

	 	Profesör, 	“Zavallı peder çok işkence gördü” dedi. Kendisine 	uy­gu­lanan 	yeniden eğitimin sürmesi halinde direncini yitirip, inancına 	ihanet edeceğinden 	korkmuştu. Peder Ioja aslında çok sert bir insandı. 	Mah­kûmlardan biri kendisine bir kez Komünistler’in hesabına 	çalış­mış ol­duğunu 	itiraf ettiğinde, Peder İoja onun on beş yıl boyunca Rab’bin 	Sofrası’na 	katılmasını yasaklamıştı!“

	 	İntihar 	edenlerin arasında savaş öncesi Romanya’da önemli bir 	po­litikacı 	olan Bratianu gibi tanınmış isimler de vardı. Aç kalarak 	ken­dini 	öldürmekten 	başka bir yol bulamamıştı. Bu durumu diğer mah­kûmların 	dikkatini çekmemişti. Aslında diğerleri bu durumu ne bilmiş, ne 	de il­gilenmişti. Liberal Parti lideri Rosculet ise Sighet 	cezaevinde intihar etmişti. Rosculet “Yerli” Komünistler’in 	Ruslar’a benzeme­dikleri dü­şüncesini taşıyanlardandı, 	fakat Parti onu Din İşleri Bakanı olarak kul­landıktan 	sonra, devrim karşıtı olduğu gerekçesiyle cezae­vine 	atmıştı.

	 	“Yeniden 	eğitim”in vahşeti birçok cezaevinde huzursuzluğa neden oldu ve 	çeşitli söylentiler tüm ülkede yayıldı. Ardından 	birbirleriyle ilişkisi olmayan iki ayrı olay gerçeği gün 	ışığına çıkardı.

	 	Tirgul-Ocna’da 	bir denetleme sırasında, nefret edilen Gizli Polis albayı Sepeanu 	yeni yapılmış bir çit gördü. Cezaevi kumandanı Bru­ma’ya, 	“Bunu neden yaptınız?” diye sordu. Ardından kahkaha­larla, 	“Tahtalar 	bu devrim karşıtlarının dövülmesinde daha yararlı 	ola­bilirdi!” dedi.

	 	Bu 	olay büyük öfke yarattı. Tirgul-Ocna’daki isyan havası içten 	içe hâlâ sürmekteydi. Eski bir albay şöyle bağırdı: “Artık 	bir şey yapıl­malı.” 	Bu işi yapacak kişinin de kendisi olduğuna karar verdi. Sepeanu 	cezaevinden ayrıldığında, albay, cezaevi yönetiminden daha önce 	itiraf etmediği 	bir sırrı açıklamak üzere Bükreş’ten özel bir sor­gulayıcı 	ge­tirilmesini istedi.

	 	Sorgulayıcı 	geldi. Albay ona şöyle dedi: “Rus mahkûmları infaz et­tiğim 	için savaş suçlusu olarak yirmi yıl hapis cezasına 	çarptırıldı­ğımı biliyorsunuz. Tugay Binbaşısı olarak 	bu insanları kendim kur­şuna diz­medim. Ama size kimin 	yaptığını söyleyebilirim. Bu kişi şu anda Gizli Polis 	Teşkilatı’nda bir albay olan Sepeanu isimli bir teğ­mendi.”

	 	Sonuçta, 	Sepeanu da savaş suçlusu olarak yargılandı ve yirmi yıl hüküm 	giydi. Duruşma sırasında, “yeniden eğitim” uygulaması adı 	al­tında cezaevlerinde olan biteni anlattı.

	 	İkinci 	olay ise, Gizli Polis şefi olan bir kişiyle ilgiliydi. Albay 	Virgil Weiss’ın, 	geçmişte Ana Pauker ve diğer hükümet yetkilileriyle sıkı 	ilişkileri 	olmuş, ama sonradan araları bozulmuştu. O da kendisini Pi­teshi 	cezaevinde “Komünist İnançlı Mahkûmlar” grubunun lideri 	olan Turcanu’nun pençesinde bulmuştu.

	 	İşkencelerde 	Turcanu’ya yardım eden bir kişi, daha sonra bana Weiss’ın 	bir saatlik işkence sırasında üç kez baygınlık geçirdiğini 	an­lattı. 	Onu soğuk suyla ayıltmışlardı. Weiss şöyle konuşmuştu: 	“Ta­mam. 	Gizlediğim her şeyi itiraf edeceğim. Bakalım şefleriniz buna 	dayana­bilecekler 	mi?” Turcanu, Weiss’ın bu itirafları sayesinde ken­disine 	vaat edilmiş olan salıverilmenin nihayet gerçekleşeceğine 	ina­nıyordu. “Eğer yalan 	söylersen, seni öldürürüm!” diye uyardı. Weiss, “Anlatacağım 	önemli şeyler var; ancak sana söyleyemem. Bunlar yük­sek 	mevkiler­deki hainlerle ilgilidir” diye yanıtladı.

	 	Weiss 	Bükreş’e götürüldü. Oradaki hastanede birkaç hafta geçirdi. 	Pauker ve yandaşlarının rakipleri olan Parti Genel Merkez 	Komitesi üyelerince hastanede sorguya çekildi. Onlara yönetimin 	en önemli ba­kanları olan Pauker, Luca ve Georgescu’nun 	gerektiğinde ülke dışına kaçabilmek 	için sahte pasaport çıkarılması konusunda kendisinden yardım 	istediklerini ifşa etti. Ayrıca, İsviçre’deki bankalara yüklü 	miktarlarda 	para havale etmişlerdi.

	 	Bu 	bilgi, Pauker’ın grubuna karşı baş entrikacı olan Parti Genel 	Sekreteri Gheorghiu-Dej’e iletildi.

	 	Albay 	Weiss, Dej’in dostlarına cezaevlerinde uygulanmakta olan “yeniden 	eğitimin” öyküsünü anlattı ve onlara bedenindeki yara 	izle­rini gösterdi. 	Bu bilgi onu dinleyenleri korkuttu. Parti’nin kaderi yeni­den 	değişmek üzereydi, pek yakında kendileri de aynı muameleye 	ma­ruz kalabilirdi. “Yeniden eğitimin” liderleri Gizli 	Polis merkezinde sorgu­landılar ve Turcanu dahil içlerinden 	birkaçı idama mahkûm edildi.

	 	“Yeniden 	eğitim” skandalı, Theohari Georgescu yönetimindeki İçişleri 	Bakanlığı’na karşı bir silah olarak kullanıldı. 1952 	yılındaki si­yasi tasfiye sırasında, Komünistler’in başa 	geçmesinden beri Ro­man­ya’yı yönetmekte olan “üçlü 	hakimiyet” devrildi. Weiss’ın suçla­ma­sında adı 	geçen diğer bakanlar Vasile Luca ve Ana Pauker, korkunç 	enflasyonun ve kamulaştırmanın (kolektifleşmenin) neden olduğu 	fe­laketlerin günah keçisi yapıldılar.

	 	4 	numaralı odaya gelip bizlere yardım eden mahkûmlar arasında 	top­raklarının kamulaştırılmasına karşı direnmiş olan 	çiftçiler de vardı. Romanya’daki hapishaneler onlarla doluydu. 	Binlercesi de kurşuna di­zilmişti.

	 	Korkunç 	öyküler anlatıyorlardı. 1949 yılında kanunlaştırılan 	“top­rak 	reformu” ile köylülerin topraklarına el konulmuş ve 	karşılığında hiçbir tazminat alamamışlardı. Bir gece içinde 	bütün varlıklarını kay­betmiş­lerdi. Daha fazla 	kaybedecek bir şeyleri olmadığı için karşı mü­cadele 	başlatmışlardı. Yetkililere ateş edilebiliyor, dövülüyor ya 	da üzerlerine benzin 	dökülerek yakılabiliyordu. Aslında tüm bu yapılan­lar 	boşunaydı. 	Çiftçiler örgütlenememişti. Ayaklanmalar farklı bölge­lerde, 	farklı za­manlarda yapılıyordu. Bu nedenle hükümet daima 	bun­ları bastırabili­yordu.

	 	Koyun 	yetiştiricisi yaşlı çiftçi Ghica bana şöyle anlattı: “Gizli 	Polis bana paslanmış iki tüfek gösterdi ve ‘Bunları senin 	bahçenden kazıp çıkardık. Eğer kolektifleştirmeye katılırsan, 	mahkemeye çıkarılmaktan kurtulabilirsin’ dedi. Ben de kabul 	ettim. Ancak daha sonra hayvanla­rımı almaya geldiklerinde, 	kendimi kaybettim ve onları durdurmaya çalıştım. 	Beni dövdüler – işte şimdi de on beş yıllık cezamı 	çekiyo­rum! 	Her şeyimi kaybettim. Topraklarımı, koyunlarımı, karımı, 	ço­cukları­mı!” Çiftçilerin hepsi de kaybettiklerini 	aynı sırayla kederli bir şekilde anlatıyordu.

	 	Bir 	başka çiftçi de sürülerine nasıl el konulduğunu anlattı. 	Görev­li­lerden birinden hayvanların boyunlarındaki 	çanların kendisine veril­mesini rica etmişti. Onlar da bu 	garip isteğini gülerek kabul etmişti. Çiftçi gece boyunca 	samanlığa kapanıp, ara sıra bir ipe dizdiği bu çan­ları 	çalmıştı. Sabah olduğunda, köyün içinden koşarak Parti 	mer­kezine gitmiş ve parti sekreterini kalbinden bıçaklamıştı.

	 	Bir 	başka çiftçinin sabana koştuğu iki atı vardı. En büyük 	zevki on­ları 	doyurup tımar etmekti. Atlarını götürdüklerinde, kolektif 	çiftli­ğinin 	ahırlarını ateşe vermişti.

	 	O 	yıl cezaevlerine daha az köylü mahkûm geldi. Gheorghiu-Dej, bir 	yandan Parti liderliğini elinde tutarken, diğer yandan da 1952 	yı­lında kendisini Başbakan ilan etmiş ve beğeni kazanmak 	amacıyla kolektif­leşme 	sürecini yavaşlatmıştı. Luca, Pauker ve Georgescu 	gö­revlerinden azledilmişlerdi.

	 	Kış, 	şiddetli kar fırtınalarıyla geldi. Damdan kalın buz saçakları 	sarkıyordu. 	Pencerelerin camları buz tutmuştu, dışarısı zorlukla 	görü­lüyordu. Dışarıdaki soğuk, nefes kesiciydi. Aralık 	ayı geldiğinde yer­deki kar üç metreyi bulmuştu. Yüzyılın 	en soğuk kışı olduğu söyleni­yordu. 	Odada hiç ısıtma yoktu. O güne dek ölenlerden geri kalanları 	da 	aldığımız 	için, hakkımızdan fazla (2 ya da 3) battaniyemiz olmuştu. Bir 	gün bir denetim yapıldı ve tüm fazla battaniyeler alındı. 	Artık her biri­mizin 	sadece bir tek battaniyesi kalmıştı. Tüm kış boyunca 	giysile­rimiz 	üzerimizde yattık. Çoğu günler ekmek verilmiyordu. Çürük 	ha­vuçlar­dan yapılan çorbamız ise gün geçtikçe 	sulandırılıyordu.

	 	Noel 	gecesi cezaevindeki konuşmalar daha ciddi bir havaya girdi. 	Tartışmalar 	durmuştu – küfürler kesilmiş, gülüşmeler azalmıştı. 	Her­kes 	sevdiklerini düşünüyordu. Cezaevi yaşamının çok uzağında 	olan dış dünyadaki insanlıkla bir paydaşlık duygusu hâkimdi.

	 	Mesih’i 	anlatıyordum, ama ellerim ve ayaklarım sürekli olarak so­ğuktan 	buz kesiyordu. Dişlerim birbirlerine vuruyor, açlığım bir buz 	yumağı gibi midemden tüm bedenime yayılıyor, bir tek yüreğim 	canlı kalıyordu. 	Konuşmamı durdurduğumda basit genç bir çiftçi olan Aristar 	bıraktığım 	yerden sözleri sürdürdü. Aristar hiç okula gitme­mişti, 	ama son derece doğal konuşuyordu. İsa Mesih’in doğumunu 	anlatan Noel sahnesini öylesine canlı bir şekilde aktardı ki, 	dinleyenler bu olayın sanki onun kendi çiftliğinin ambarında o 	hafta gerçekleşmiş olduğunu sanırdı. Dinleyen herkesin 	gözlerinde yaşlar vardı.

	 	Birisi 	şarkı söylemeye başladı. İlk önceleri alçak bir sesle 	söylü­yordu. Eşim ve oğluma dair düşüncelerimin arasında 	onu zor­lukla du­yabiliyordum. Ardından, bu ses yavaşça 	yükselerek tüm kori­dorlarda yankılanan harika bir melodiye 	dönüştü. Herkes yaptığı işi bırakıp onu dinledi.

	 	Şarkı 	bittiğinde hepimiz sessizliğe büründük. Nöbetçiler tüm gece 	boyunca 	dışarı çıkmadan odalarındaki ateşin etrafında oturdular. 	Biz­ler 	de aramızda öyküler anlatmaya başladık. Sıram geldiğinde, 	biraz önce duyduğumuz ezgiyi anımsayarak onlara eski bir Yahudi 	öyküsü aktar­dım.

	 	İsrail 	Kralı Saul, çoban Davut’u, Golyat’ı öldürdüğü için 	onurlan­dırmak amacıyla sarayına çağırmıştı. Davut 	müziği çok seviyordu. Sa­rayda gördüğü harika bir lir çok 	hoşuna gitti. Saul şöyle dedi: “Bu çal­gıya çok para 	ödedim, ama aldatılmışım. Çıkardığı ses çok kötü.”

	 	Davut 	çalgıyı eline alıp çaldı. Çıkan nağmeler o kadar 	mükem­meldi ki, 	herkes etkilenmişti. Lir adeta gülüyor, şarkı söylüyor ve 	ağlıyordu. Kral 	Saul ona sordu: “Çağırdığım bütün çalgıcılar bu lirden 	sadece akortsuz 	sesler çıkartırken, sen nasıl olur da böylesine ahenkli bir 	müzik çalabiliyorsun?”

	 	Geleceğin 	kralı Davut şöyle yanıt verdi: “Benden öncekilerin hepsi bu 	çalgıda kendi ezgilerini çalıp, söylemeye kalkıştılar. Oysa 	ben bu liri 	çalarken, ona kendi ezgisiyle seslendim. Onun bir zamanlar 	üze­rinde kuşların cıvıldadığı, yeşil yapraklı 	dallarının güneşte tomurcuk­landığı bir 	ağaç olduğunu anımsadım. Ona, adamların gelip onu kes­tikleri 	günü anımsattım, 	o zaman nağmeleriyle ağladığını işittiniz. Ona bunun bir son 	olmadığını açıkladım. Bir ağaç olarak ölümünün, bir lir 	olarak Tanrı’yı 	yücelteceği yeni bir yaşamın başlangıcı olduğunu açıkladım. 	O zaman 	da sizler lirin ellerimde sevinç bulduğunu işitti­niz.”

	 	Sözlerimi 	şöyle sürdürdüm: “Aynı şekilde Mesih geldiğinde de, 	birçokları bu lirle kendi ezgilerini söylemeye kalkışacak, ama 	sadece kaba nağmeler çıkarabilecekler. Bizler, O’nun liriyle, 	O’nun kendi ez­gisini söylemeliyiz: O’nun yaşamının, 	sevinçlerinin, acılarının, ölü­münün ve ölümden 	dirilişinin ezgisini. Ancak o zaman, müzik gerçek olacaktır.“

	 	O 	Noel akşamı Tirgul-Ocna’da kulağımıza gelen şarkı da bu 	ez­giye benziyordu.

	 	Aristar 	Şubat ayında öldü. Onu gömmek için cezaevi avlusundaki karı 	küreyip, kaskatı kesilmiş olan toprağı kazmamız gerekti. 	Aristar’ı, Başkeşiş Iscu, Gafencu, Bucur ve 4 numaralı 	odadaki diğer tanıdıkla­rının 	yanına gömdük. Yatağına Bükreşli müzik eleştirmeni olan 	Avram Radonovici 	geldi.

	 	Avram 	bizlere, Bach, Beethoven ve Mozart’ın yapıtlarından uzun 	bölümler mırıldanıyordu. Çıkardığı sesler bir senfoni 	konseri kadar mükemmeldi. 	Avram, yanında çok daha değerli bir armağan getir­mişti. 	Tüberkülozunun belkemiğine yayılmış olması nedeniyle 	cezae­vine be­deni alçılar içinde geldi. Bedenini saran 	griye dönüşmüş alçı kalıbının göğüs kısmına elini 	sokup, içinden küçük, yıpranmış bir ki­tap çıkardı. 	Hiçbirimiz 	yıllardır herhangi tür bir kitap görmemiştik. Avram meraklı 	bakışlarımız 	dikkatini çekene dek yatağında sessizce yatıp sayfaları 	çevirdi.

	 	“Kitabın” 	diye sordum. “O nedir. Nereden aldın?”

	 	Avram, 	“İncil’in Yuhanna kısmı. Polisler geldiğinde alçımın 	içine saklamayı başardım” diye yanıtladı. Ardından 	gülümseyerek, “Ödünç almak ister misin?” diye sordu.

	 	Kitabı 	avuçlarımda adeta canlı bir kuş gibiymiş gibi tuttum. Yaşam 	kurtaran hiçbir ilaç benim için elimde tuttuğum bu kitap kadar 	değerli olamazdı. Kutsal Kitap’ın büyük bir kısmını ezbere 	bilen, okulda öğ­reten biriydim ve her geçen gün 	unutmaktaydım. Cezaevindeki günle­rimde sık sık kendi 	kendime Kutsal Kitap’ın olmayışının bir yararını 	anımsatmaya çalışmıştım: Tanrı’nın peygamberlere ve 	kutsallara nasıl seslendiğini okurken, O’nun bize 	söyleyeceklerini dinlemeyi unutabi­liriz.

	 	İncil 	elden ele dolaştırıldı. Onu elden bırakmak güçtü. Cezaevi 	ha­yatının eğitimli insanlara daha zor geldiği 	düşüncesindeyim. Fabrika işçileri ya da çiftçiler daha 	önceleri bilmedikleri farklı bir topluluğun arasına 	giriyorlardı, oysa okumayı seven bir insan cezaevinde sudan çıkan 	bir balık gibiydi.

	 	Aramızdakilerden 	birçoğu İncil’in Yuhanna kısmını tümüyle ez­berledi. 	Konular üzerinde her gün belirli bir grup içinde gizlice 	konu­şuyorduk. İncil, aralarında Profesör Popp’un da 	olduğu, birçok kişinin Mesih’e 	iman etmesine yardımcı oldu. Aslında Popp imanlı 	Hıristi­yanlar’la 	birlikte olduğu süre boyunca imana gittikçe daha da yaklaş­mıştı. 	Yuhanna kısmını okumak bu işi tamamladı, ancak son bir engel 	daha vardı.

	 	Profesör, 	“Dua etmeye çalıştım, ama başaramadım” dedi. 	“Ço­cuk­luğumdan aklımda kalan Ortodoks dualarını 	tekrar etmekten ve Yüce Tanrı’dan aslında hak etmediğim 	bereketler istemekten başka söyleye­cek bir şey bulamıyorum. 	Shakespeare’in eseri ‘Hamlet’teki’ kral gibi, benim de 	sözcüklerim yukarı uçuyor, düşüncelerim yerde kalıyor.”

	 	Ona, 	ölüm döşeğindeki ihtiyar için çağrılan bir rahipten söz 	ettim. Rahip 	yatağa yakın bir koltuğa oturmaya kalkışınca yaşlı adam, 	“Lüt­fen 	oraya oturma!” diye itiraz eder. Rahip bunun üzerine bir tabure 	çekip ihtiyarın itiraflarını dinler ve ona Rab’bin Sofrası’nı 	verir. Yaşlı adam biraz kendine gelince, “Sana bu koltuğun 	öyküsünü anlataca­ğım” der. “Elli yıl önce 	delikanlıyken, kilisemdeki yaşlı rahip bana dua edip et­mediğimi 	sormuştu. Kendisine, ‘Hayır, dua edebileceğim kimse yok. Çok 	yüksek sesle bağırsam da üst kattaki adam bile beni duyamıyor, 	Göklerdeki 	Tanrı beni nasıl duyacak?” diye sordum. Ra­hip yavaşça 	bana 	yanıt verdi: “O zaman dua etmeye çalışma! Her sa­bah bir 	yere otur ve 	önüne bir sandalye çek. Sessizce kal ve önündeki sandalyede İsa 	Mesih’in 	oturduğunu hayal et. Ona ne anlatırdın?” Ra­hibe, “Eğer 	dürüst olsaydım, 	O’na kendisine inanmadığımı söylerdim” yanıtını verdim.

	 	Rahip 	şöyle dedi: “Eh, bu da en azından zihinde gerçekten ne 	ol­du­ğunu gösteriyor. Daha ileri gidip O’na meydan 	okuyabilirsin: Eğer ger­çekten varsa O’ndan bunu 	kanıtlamasını isteyebilirsin. Ya da Tan­rı’nın dünyayı 	yönetmesini beğenmiyorsan, neden bunu O’na söyle­meyesin 	ki? O’na yakınan tek kişi sen olmayacaksın. Kral Davut ve Eyüp 	de Tanrı’ya yakınmışlardı. Belki de bir arzun var? O zaman 	iste­ğinin 	ne olduğunu O’na açıkça söyle. Gerçekleşirse, O’na 	şükret. Bütün bunlar 	dua etmektir. Kutsal deyimler kullanmaya çalışma! Sa­dece 	yü­reğindekileri açıkla!”

	 	Ölüm 	döşeğindeki adam devam etti: “Mesih’e inanmıyordum, yine de 	rahibin dediklerini yaptım. Onu memnun etmek için, gördüğün o 	koltuğun 	önünde oturdum ve o koltukta İsa Mesih’in oturduğunu ha­yal 	ettim. 	İlk günlerde bu bana bir oyun gibi geldi. Fakat daha sonra O’nun 	benimle 	birlikte olduğunu anladım. 	Gerçek İsa’ya, gerçek olaylardan söz ediyordum. O’ndan 	rehberim olmasını istedim; oldu. Duam bir di­yaloga dönüştü. 	O günün üzerinden elli yıl geçti. Her gün, o koltuğun 	üzerinde oturan İsa Mesih’le konuşurum.”

	 	Adam 	ölürken rahip hâlâ oradaydı. İhtiyarın eli son bir hareketle 	koltukta oturan görünmez dostuna doğru uzanmıştı.

	 	Profesör 	bana, “Böyle mi dua edilir?” diye sordu.

	 	Ona, 	“İsa Mesih’in senin kadar yakınımda olduğunu ve seninle 	ko­nuştuğum gibi O’nunla da konuştuğumu düşünüyorum. 	Nasıra’da ve Beytlehem’de O’nunla karşılaşan insanlar O’na 	ezberlerindeki duaları tekrarlamadılar. O’na yüreklerinde ne 	varsa açtılar, bizler de aynısını yapmalıyız” dedim.

	 	Popp, 	“2.000 yıl önce Filistin’de O’nunla konuşanların 	birçoğunun neden O’nun izleyicisi olmadıklarını 	düşünüyorsun?” diye sordu.

	 	“Yahudiler, 	en yüksek seslileri Yüksek Kurul üyeleri olmak üzere, 	yüzyıllardan beri Kurtarıcı’nın gelmesi için dua ettiler. 	Ama O geldi­ğinde, 	O’nu aşağılayıp yüzüne tükürdüler ve ölüme gönderdiler. 	Çünkü istedikleri 	en son şey, kendi rahat düzenlerini bozacak bir kişi­nin 	ortaya çıkmasıydı. Günümüzdeki ulusların birçoğu için de 	aynı şey geçerlidir.”

	 	Profesör 	Popp İsa Mesih’e iman etti. Bana şöyle söyledi: “Seni ilk 	gördüğümde 	bana verecek bir şeyin olduğu önsezisine kapıldım. Bu tür 	sezgiler cezaevinde olağandışı değildir. Dış dünya ile tüm 	ilişki kesil­diğinde, 	gözle görülmeyenler için farklı ve yeni bir duyu (algı­lama) 	oluşur.”

	 	Popp 	ile çok yakınlaştık. Bazen birlikte sessizce otururken, bana 	zihnimden geçenleri söyleyebiliyordu. Bu olgunun birbiriyle dost 	olan insanların ve karı kocanın arasında olması gerekir, ama 	yine de çok nadiren rastlanır.

	 	Mart 	ayının gelmesiyle birlikte buz saçakları erimeye, kar kümeleri 	duvar 	diplerine doğru gerilemeye başladı. Çıplak ağaçlarda 	tomur­cuklar 	belirmişti ve kuşların cıvıltılarını işitebiliyorduk. 	Donmuş elle­rimiz, paçavralara sarılı ayaklarımız ve 	soğuktan kaskatı kesilmiş su­ratları­mızla, yaşamın 	yeniden başladığını hissettik.

	 	Cezaevinde 	sıcak bir haber yayıldı. Mahkûmlardan birisi kasaba­daki 	hastaneye 	götürüldüğünde, ağlayarak yerleri silen bir kadın gör­müş. 	“Ne 	var, ne oldu?” diye sorunca kadın, “Babamız Stalin öldü” 	diye hıçkırmış. 	“Gazeteler yazıyor.” Bizler gözyaşı dökmedik. Herkes 	he­yecanla 	bu ölümün ne anlama geleceğine dair tahminler yürütmeye 	başladı. 	Popp, “Stalin öldüyse, Stalinizm de ölmüştür. 	Diktatörlükler, diktatörlerinden daha uzun yaşamazlar” dedi.

	 	Başka 	biri, “Ama Komünizm Lenin’den sonra da yaşamaya devam etti” 	dedi.

	 	Birkaç 	gün sonra, Stalin’in Moskova’daki cenaze törenini belirt­mek 	üzere 	çalan tren düdüklerini ve çan seslerini işittik. Cezaevi 	gü­lüşmeler 	ve küfürlerle yankılanıyordu. Nöbetçiler aksi; görevliler de 	gergin gö­rünüyordu. Hiç kimse ne olacağını bilmiyordu.

	 	Haftalar 	süren bir belirsizlik döneminden sonra, Adalet Bakan­lı­ğı’ndan 	yüksek düzey bir yetkili cezaevini ziyaret etti. Cezaevi 	ko­şul­larını incelemek üzere gönderilmiş olduğunu 	anladık. Bir hücreden di­ğerine geçip mahkûmların 	şikayetleri olup olmadığını sordukça, ses­sizlikle 	karşılaşıyordu. Çoğu mahkûm bunun bir tuzak olduğunu 	dü­şü­nüyordu. 4 numaralı odaya geldiğinde, “Benim 	söyleyecek bir şe­yim var, 	ancak sonuna dek dinlemeye söz vermezseniz başlayamam” dedim.

	 	Yetkili, 	“Ben de zaten onun için buradayım” diye kibarca yanıt­ladı.

	 	Söze 	başladım: “Sayın Savcı, tarihte Pontiyus Pilatus isimli çok 	ünlü 	bir meslektaşınız vardı. Kendisinden, suçsuz olduğunu bildiği 	bir ada­mın yargılanmasını yürütmesi istenmişti. Pilatus 	kendi kendine, ‘Boş ver. Sıradan Yahudi bir marangoz için 	kariyerimi neden riske atayım?’ diye düşündü.

	 	“Üzerinden 	2.000 yıl geçmiş olsa da, bu adaletsizlik unutulmuş de­ğildir. 	Dünya üzerinde hangi kiliseye girerseniz girin, İnanç 	Bildir­gesi’nde İsa Mesih’in, Pontiyus Pilatus yönetimi 	sırasında çarmıha ge­rilmiş olduğunu duyarsınız.”

	 	Odadakiler 	benim için endişeleniyordu.

	 	Sözlerime 	devam ettim: “Yüreğinizi yoklayınız; bizlerin de birer 	adaletsizlik 	kurbanı olduğumuzu göreceksiniz. Parti gözünde suçluy­duk 	ve suçlarımızı cezaevinde ödememiz gerekiyordu, ancak içinde 	bulun­duğumuz bu durum, uzatılan bir ölüm cezası gibi. 	Raporunuzu hazır­lamadan önce, bize verilen yemeklere, 	ısıtmanın olmadığı hücre­lerimi­ze, etkisi olmayan 	basit ilaçlara, pisliğe ve hastalığa lütfen bir bakınız. 	Çektiğimiz vahşetlerin bazılarını bir sorunuz. Ondan sonra 	gerçekleri yazınız. Pilatus’un yaptığı gibi, siz de çaresiz 	insanların ar­dından elle­rinizi yıkamayınız.”

	 	Savcı 	çok ciddi bir ifadeyle bana baktı ve topuklarının üzerinde 	dö­nerek tek bir söz etmeden odayı terk etti. Beni dinlemiş 	olduğu ha­beri cezaevinde 	yayıldı ve diğerlerini de konuşmaları konusunda teş­vik 	etti. 	Savcı gitmeden önce, cezaevi kumandanının ofisinde kızgın 	sözlerin sarf edildiği haberini duyduk. Bu olayın ardından 	nöbetçiler kibarlaş­tılar; adeta özür dileyen bir 	tavırları vardı. Bir hafta sonra ce­zaevi ku­mandanı 	işten alındı.

	 	Cezaevi 	koşullarındaki bu iyileşmeyle birlikte, her gün yatağımdan 	çıkıp 	birkaç adım atmaya başladım. Doktor Aldea, beni muayene et­mesi 	için sorumlu doktoru getirdi.

	 	Aldea, 	“Sizi anlayamıyoruz. Ciğerleriniz bir elek gibi delik deşik, 	hastalığınız belkemiğinizi de etkilenmiş. Sizi alçıya 	alamazdık ve ya­pılacak herhangi bir cerrahi müdahale de 	yoktu. Şimdi ise eskisinden daha iyi değilsiniz, ama daha da 	kötüleşmiyorsunuz. Bu yüzden, sizi 4 numaralı odadan 	çıkarıyoruz” dedi.

	 	Odadaki 	dostlarım bu habere çok sevindiler. İki buçuk yılın so­nunda 	bu odadan canlı olarak dışarı çıkacak ilk kişi olmam, onlara 	da cesaret vermişti.

	 	Odadaki 	bir mahkûm şakayla, “Bu nasıl oluyor rahip? Yaşlı bede­niniz 	doktorun talimatlarını dinleyip, nasıl ölmüyor?” diye sordu.

	 	Ona, 	“Sanırım, çalışılırsa bunun tıbbi bir açıklaması 	bulunabilir. Fakat savaş sırasında olaylara açıklamalar aramak 	konusunda iyi bir ders aldım. Rusya’da yaşamış bazı Parti 	yetkilileriyle tanışmıştım. On­lara Sovyetler Birliği’nin 	din üzerindeki baskınını o sıralar neden gev­şetmiş 	olduğunu sorduğumda, beni ‘Siz bize açıklayınız’ diye 	ya­nıtla­dılar. 	Onlara bunun Rusya’nın savaşta kalmasına yardım eden Amerika 	ve 	İngiltere’ye verilmiş bir taviz olduğunu düşündüğümü 	bildirdim. Yetkili gülümseyerek, ‘Bir Komünist olarak yapacağım 	açıklama bu olurdu. 	Ama bir Hıristiyan olsaydım, bunun, Tanrı’nın dualara bir 	yanıtı 	olduğunu 	söylerdim’ dedi. Sessiz kaldım, o haklıydı. Kutsal Kitap’ta 	bir 	eşeğin bir keresinde bir peygamberi azarladığı ya­zılıdır. 	Şimdi ben de sizlere 	söylüyorum, eğer gerçekten iyileşmişsem, bu, Tanrı’nın bir 	mucizesi 	ve dualara yanıtıdır.”

	 	Birçok 	insanın –tanıdığım mahkûmların ve kendi kilise cemaati­min– 	benim 	için dua ettiklerini biliyordum. Fakat bunun yanı sıra, dünyadaki 	binlerce imanlının bu duaya kendi dualarıyla katıldığını 	an­cak yıllar sonra öğrendim.





	IV. BÖLÜM


	 	 4 	numaralı oda, üzerinde insanların imanları uğruna değişime 	uğra­yıp, bir yücelik kazandıkları bir sunak gibi olmuştu. 	Hâlâ hayatta olduğum 	için mutluydum, ama o odadan ayrılmak benim için bir inişti. 	Özveri ve soyluluk ortamından, çekişme, kendini beğenmişlik ve 	sahte görü­nüşler dünyasına geri döndüm. Geçmişte üst 	tabakalara ait olan birçok kişinin hâlâ kendi yanılsamalarına 	sıkı sıkıya tutun­makta oldu­ğunu görmek hem üzücü 	hem de gülünçtü. Kir pas içindeki “ekselans­lar” 	karşılıklı selamlaşıp, birbirlerine iyi günler diliyordu. 	Açlıktan ölüme 	yaklaşmış olan “generaller” birbirlerinin sağlık 	du­rumlarını so­ru­yordu. 	Bu insanlar durmadan, yok olan zenginliklerinin geri geleceği 	günlere 	dair konuşuyorlardı.

	 	Bunlardan 	birisi olan Vasile Donca, pantolonunun beline bağla­ması için 	verdiğim bir parça sicimi kabul etti. Sicim cezaevinde çok 	değerli olan 	bir malzemeydi. Ertesi gün kendisiyle konuşmak istedi­ğimde, 	beni görmezden 	geldi; ona “Tuğgeneral” diye hitap etmeyi ih­mal etmiştim!

	 	Donca 	da diğerleri gibi, bir sigara için her şeyi yapabilirdi. Tütü­nün 	tek kaynağı nöbetçilerdi, ama mahkûmlara vermeleri yasaktı. 	Ge­celeri çok fazla sigara içerlerdi ve avlunun üzeri 	izmaritlerle dolardı. Sabah­leyin 	ilk dışarı çıkanlar hücre şefleri ve muhbirlerdi, bu nedenle 	izmarit toplama 	işi onların tekelindeydi. Bazen de başka bir mahkûm izmarit 	bulduğunda, 	tüm arkadaşları çevresinde toplanıp bir iğnenin ucuna takıp 	bu 	sigara parçasını sırayla içerlerdi.

	 	Bir 	sabah nöbetçilerden biri yatağımın yakınındaki hücre 	kapısının önünde dururken bir sigara yaktı. Donca ona yavaşça 	yaklaşarak alçak ve ısrarcı bir sesle konuşmaya başladı.

	 	“Nöbetçi, 	o sigara için ne istersin?”

	 	Nöbetçi 	sırıtarak, “Teklif edecek neyin var, Tuğgeneral?” diye sordu.

	 	Donca’nın 	aslında hiçbir şeyi yoktu, ama bunu belli etmemeye ça­lıştı. 	“Yüksek mevkilerde dostlarım var. Bana göstereceğin her türlü 	ilginin karşılığında ödüllendirileceksin!”

	 	Nöbetçi, 	“Önemli dostlar, öyle mi?” dedi. “O zaman sen gerçekten bir 	Komünist olmalısın Tuğgeneral?”

	 	“Ben 	sadık bir Rumenim, Çavuş.”

	 	“Sadık 	bir Rumen Komünist olsaydın, sana bu sigarayı verebilir­dim, 	Tuğgeneral.”

	 	Donca 	duraklayıp gizlice çevresine bakındı. Nöbetçi gidiyormuş gibi 	yaptı.

	 	“Dur 	bekle! Elbette sadık bir Rumen Komünistim!”

	 	Nöbetçi 	bu eğlenceye arkadaşlarını da çağırdı.

	 	“O 	zaman Rus ezgileriyle dans da edersin, değil mi, Tuğgeneral? Haydi 	bizim için dans et. Bir Rus ayısı gibi dans et!” Elindeki 	sigarayı generale uzattı.

	 	Donca, 	kollarını açarak, yüzünde acı bir gülümseyişle ayaklarının 	üzerinde sıçramaya başladı. Nöbetçiler kahkahadan 	kırılıyordu. Donca nöbetçilerin ayaklarının arasında yere 	atılan sigarayı ellerinin üzerinde sürünerek ararken, mahkûmlar 	yüzlerini öte yana çevirdiler.

	 	Donca 	başka bir yere nakledildiğinde, yattığı yere eski Genelkur­may 	üyesi, General Stavrat geldi. Özel giysiler bir insanı din adamı 	yapma­dığı gibi, apoletler de bir insanı asker yapmaz. 	Stavrat, Donca’nın tam tersiydi. 	Kısa boylu olmasına rağmen, salt kişiliğinin gücüyle tüm 	mahkûmlar 	arasında üstünlük sağladı. Huysuz ve zayıf­lıkları hoş 	gör­meyen bir yapısı olmasına rağmen, yüreği iyilik 	do­luydu. Hücredeki herkese, “Asker!” diye hitap ediyordu.

	 	Juliu 	Stavrat çizmesi olmayan bir generaldi, çünkü kendininkileri bir 	başkasına vermişti. Avluda talime çıkmak için çizmelerimi 	ara­mızda dönüşümlü olarak paylaşıyorduk. Gelişinin 	hemen ardından, ilk kez mahkûmlara yiyecek paketleri 	gönderilmesine izin verildi. İlk pa­ket General Stavrat’a 	geldi. General paketini heyecanlı bir izleyici grubu­nun 	önünde açtı. Derin bir iç çekiş sesi işitildi. Jambon, füme 	sosis, meyveli 	kek, çikolata; karısı bunları satın alabilmek için büyük bir 	öz­veride bulunmuş olmalıydı. Sekiz yıldır artıklarla 	yaşayan Stavrat pa­keti tekrar sarıp benim yatağıma geldi. 	“Peder, lütfen bunları askerler arasında paylaştırınız” 	dedi.

	 	Stavrat 	bir askerden önce, bir Hıristiyan’dı. Rusya’nın ilk atom 	bom­basını patlattığını duyduğumuzda, bize şöyle dedi: 	“Artık geniş çaplı bir Amerikan askeri müdahalesini 	beklememeliyiz; milyonlarca insanın nük­leer 	bir savaşta ölmesi yerine cezaevinde çürümemiz daha iyidir.”

	 	“Bunun 	insanlığı yok edeceğini mi düşünüyorsunuz?” diye sor­dum.

	 	“İnsanlığın 	geleceğini olduğu gibi geçmişini de” diye yanıt verdi. 	“Çağlar boyu yaptığımız mücadeleleri ve kaydettiğimiz 	ilerlemeleri bilen kimse kalmayacak.” Stavrat tarih konusunda 	derin bir duyarlılık sahibiydi. Romanya’nın tarihi konusunda 	güzel ve etkileyici konuşa­bi­liyordu.

	 	“Ama 	nükleer savaş hiçbir şeyi çözemezse ve Komünizm ile uy­garlık 	bir arada yaşayamazlarsa, o zaman yanıtın ne olduğunu 	bilmi­yorum” diye sürdürdü.

	 	“Bunun 	yanıtı Hıristiyanlık’tır. İsa Mesih ünlü insanların da, 	sıra­dan 	insanların da yaşamlarını değiştirebilir. Fransız Clovis 	(466-511, Frankların 	ilk kralı. Fransa’nın kurucu kabul edilir), Macar Kralı Bü­yük 	Stefanos 	(975-1038, Macaristan’ın ilk kralı), Rus Hükümdarı Rurik 	(Rusya’da 	862’den 1598’e dek sürecek olan Rurik hanedanını başlatan 	hükümdar) gibi birçok barbar hükümdarın iman ettikten sonra, 	ülkele­rindeki halkların da Hıristiyan olduğunu anımsayınız. 	Bu yeniden ger­çekleşebilir. O zaman bizler de demir perdenin 	yok oldu­ğunu görebili­riz.”

	 	Stavrat 	gülümseyerek, “Pek olası değil ama, bu işe Gheorghiu-Dej ile 	başlasak!” dedi.

	 	Tüm 	rakiplerini alt eden Gheorghiu-Dej, o günlerde diktatörümüz 	olmuştu. Geçmişte ciddi yanlışlar yapıldığını, bunların 	içinde en va­himinin 	Karadeniz-Tuna Nehri kanalı olduğunu açıkça ifade etmişti. Üç 	yıl boyunca milyonlarca Sterlin heba edildikten ve binlerce insan 	yiti­rildikten sonra, planlanan altmış beş kilometrenin 	sadece sekiz ki­lo­metresi tamamlanabilmişti. 	Başmühendisler ve kamp yöneticileri ça­lışmaları 	sabote etmekle suçlanmıştı. Bunlardan üçü idam cezasına 	çarptırılmış, ikisi hemen infaz edilmişti. Otuz kişi de on 	beş yıldan başlayan 	çeşitli hapis cezaları almıştı. Yeni bir inceleme sonucunda 	–yıllar önce mühendislerin kurşuna dizilmelerine neden olan 	saptama­ları– yani Tuna Nehri’nin proje için yeterli su 	miktarını karşılayama­yacağı kanıtlanmıştı. Kanal 	projesi rafa kaldırılmıştı. Komünist yöne­timin 	ilk on yılında Romanya’nın en önemli yatırım projesinden 	ge­riye bir 	tek çalışma kampları kalmıştı. Buralara ise, dolup taşan 	ceza­evle­rinden gönderilecek mahkûmlar 	yerleştirilebilirdi.

	 	Aramızda 	bu fiyaskoyu konuşuyorduk. Profesör Popp beni bir ke­nara 	çekip, “Buraya geri geldiğimden beri senden bir şey 	saklıyordum. Doktor Aldea durumun nedeniyle bu haberin senin için 	büyük bir şok olacağını söylemişti, bu nedenle 	söylememiştim. Karın şimdi cezae­vinde; ama kanal 	kamplarında da kalmış” dedi.

	 	Popp 	bana aktardığı bilgileri çalışma kamplarında çalışmış 	olan farklı mahkûmlardan öğrenmişti. Sabina benden iki yıl 	sonra tutuk­lan­mıştı. Kendisine herhangi bir suçlamada 	bulunulmamıştı. Kilise­deki kadınlar grubuna hizmet etmesine 	izin verilmiş ve neleri vaaz edeceği kendisine 	bildirilmişti. Oysa Sabina’nın tarzı bu değildi. 	Poarta-Alba’da toprağı 	kürekleyip el arabalarıyla uzun mesafelere ta­şıyan kadın 	mah­kûmların çalışma grubuna konulmuştu. Bu 	gruptaki­lerden günlük ko­tasını 	tamamlayamayanlara ekmek verilmiyordu. Aralarında vatansever genç 	öğrenciler, fahişeler, sosyetik kadınlar ve imanları uğruna 	zulüm görenler vardı. Dördüncü Kilometre Kampı kumandanı 	Kormos, daha sonraları 	otuz mahkûm genç kızın ırzına geçmekten ağır iş cezasına 	çarptırılmıştı: 	Suçu ise “rejimin saygınlı­ğına zarar vermek” idi.

	 	Sabina 	oradayken, Poarta-Alba zalim kumandanlardan Albay Albon tarafından 	yöneltiliyordu. Sabina açlıktan bir hayvan gibi ot yemişti: 	Açlıktan, fare, yılan, köpek, her şey yeniliyordu. Köpek eti 	yiyenler bunun 	iyi olduğunu söylüyordu. Onlara, “Tekrar yer misi­niz?” 	diye sorduğumda, 	“Hayır, asla!” diye yanıtladılar. Sabina min­yon ve 	hassas yapılıydı. Nöbetçilerin en hoşlandıkları şaka, onu 	buz gibi Tuna Neh­ri’ne attıktan sonra balık yakalar gibi 	dışarı çıkarmaktı. Ancak eşim hayatta 	kalmayı başardı. Kanal projesinin iptal edilmesi onun yaşamını 	da kurtardı. Diğer mahkûmlarla birlikte devlete ait bir domuz 	çiftliğine gönderildi; 	ama orada da çalışma koşulları çok zor­luydu.

	 	Profesör, 	Vacaresti’den gelen bir mahkûmun oradaki hastanede ka­rımla 	konuşmuş olduğunu aktardı.

	 	Popp 	şöyle aktardı: “Sabina çok hastalanmış, ama yaşayacak. 	Sizin iyi olduğunuzu biliyor. Çevresindeki kadın mahkûmlar ona, 	çok hasta olduğu halde duvarların ötesinden vaaz eden bir 	rahipten söz etmişler. Eşinize, 1950 yılından sonra bir daha 	sesinizi duyamadıklarını, bu ne­denle ölmüş 	olabileceğinizi söylemişler. Fakat eşiniz ne olursa olsun, sizin 	ölmemiş olduğunuza ve hâlâ yaşadığınıza inandığını 	söylemiş.“

	 	Bu 	haber özdenetimimi neredeyse yok etti. Dua etmeye çalıştım, ama 	içimi karanlık bir hüzün kaplamıştı. Günlerce kimseyle 	konuş­ma­dım. Bir sabah avluda nöbetçi kulübelerinin 	yanında vakarla yürü­yen bir rahip gözüme ilişti. Uzun 	beyaz sakalı sert rüzgârla savrulu­yordu. Cezaevine daha yeni 	varmış ve orada bırakılmıştı. Etrafında birkaç nö­betçi 	durmaktaydı.

	 	İçlerinden 	biri, “Bu yaşlı rahip burada ne arıyor” diye sordu. Diğeri 	ise alaycı bir şekilde, “Belki mahkûmlar için günah 	çıkartmaya gel­miştir” diye yanıtladı.

	 	Peder 	Suroianu da çok geçmeden bunu yapmaya başladı. Öylesine kutsal 	bir izlenim bırakıyordu ki, insanlar ona tüm gerçeği söylemek 	için derin bir arzu duyuyordu. Günah çıkartmaya bir sakrament 	olarak inanmadığım halde, kendisine umutsuzluğumdan ve o güne 	dek hiç söylemediğim 	günahlarımdan söz ettim. Kötülüğün kökleri, günahla­rın 	itiraf edilmesi sırasında çoğu kez açığa çıkmazlar. Oysa 	ben ken­dimi suçlamayı 	sürdürdükçe, Peder Suroianu bana hor gören değil, daha fazla 	sevgi 	dolu gözlerle baktı.

	 	Suroianu’nun 	kederlenmek için hepimizden daha fazla nedeni vardı. 	Ailesinin 	hepsi felakete uğramıştı. Kocası bizimle birlikte 	Tirgul-Ocna’da 	mahkûm olan sakat bir kızı vardı, şimdi bir başına kalmıştı. 	Diğer kızı ve kocası ise yirmi yıl hapse mahkûm olmuşlardı. 	Oğulla­rından biri cezaevinde ölmüştü. Suroianu’nun 	rahip olması için büyük umutlar beslediği ikinci oğlu ise, 	değişip ona karşı gelmişti. To­runları, anne 	babalarının “Parti karşıtı faaliyetleri” nedeniyle ya 	okul­dan atılmış 	ya da işlerini kaybetmişti. Bunlara rağmen kendi kendini eğitmiş, 	sıra­dan 	bir insan olan Peder Suroianu, günlerini diğerlerini 	yüreklendirmek ve 	neşelendirmeye çalışmakla geçiriyordu.

	 	İnsanları 	“günaydın” yerine, daima Kutsal Kitap’tan bir sözcük olan, 	“Sevinin” ile selamlıyordu. Bana şöyle anlattı: 	“Gülemeyeceğin gün, 	dükkânını açma! Gülümsemek için yüzünüzün on yedi kasını 	kullanırsınız, 	somurtmak için ise kırk üçünü.”

	 	Ona, 	“Başınıza onca felaketler gelmiş, her zaman nasıl ‘sevinçli’ 	olabiliyorsunuz?” diye sordum.

	 	“Sevinçli 	olmamak ciddi bir günahtır” dedi. “Sevinmek için daima iyi 	bir nedenimiz vardır. Göklerde ve yüreğimizde Tanrı var. Bu 	sabah bir 	lokma ekmek yedim. O kadar güzeldi ki! Bak, şimdi de güneş 	çıktı! 	Buradakilerin 	çoğu beni seviyor. Sevinç duymadığınız her gün sizin için 	bir kayıp sayılır. Çünkü o günü tekrar yaşama şansınız 	ol­maz.”

	 	Ben 	de, dini göreve atandığımdan beri özlemini çektiğim bir arzum 	–bir 	cezaevi rahibi olmak– gerçekleşmekte olduğu için bir anlamda 	se­vine­biliyordum. 	Normal yaşamda çanlar çalınıp, insanların kiliseye gelmesi 	beklenir. Burada ise “kilise cemaatimle” haftada sadece bir 	günün sa­bahında değil, her gün birlikteydim. Bazen pek 	gönüllü ol­masalar da, her zaman beni dinlemek zorundaydılar.

	 	Suçu, 	yabancı bir haber ajansı adına çalışmak olan Lazar Stancu çok 	yetenekli bir dil uzmanıydı. Söze şöyle katıldı: “Lütfen, 	Hıristi­yanlık konusunda artık daha fazla konuşmayınız. 	Daha ilginç dinler de var.”

	 	“Konfüçyanizm 	ve Budizm hakkında bazı şeyler biliyorum” de­dim. 	Ve onlara İncil’den nispeten daha az bilinen bir benzetmeyi 	ak­tardım.

	 	Stancu 	hararetle, “Mükemmel!” diyerek alıntının güzelliğini ve 	öz­gün düşüncesini övdü.

	 	“Bu 	görüşte olduğunuza sevindim” diyerek, onlara bunun aslında 	Mesih’in bir öğretişi olduğunu açıkladım. “Neden başka 	dinlerin pe­şinde koşuyorsunuz” diye sordum. Yoksa bu, bir 	Rumen atasözü olan, ‘Komşunun tavuğu, komşuya kaz görünür’ 	ile mi ilgiliydi? Ya da sa­dece aydınların bir yenilik arayışı 	mıydı?

	 	Stancu, 	“İngiliz oyun yazarı ve eleştirmen Bernard Shaw bir kere­sinde 	insanların çocukluk yaşlarında Hıristiyanlık’la küçük 	dozlarda fazlasıyla aşılanmış oldukları için, gerçek 	Hıristiyanlık’ı nadiren bula­bildiklerini öne sürmüştü” 	dedi.

	 	Bir 	gece genç bir mahkûm yerinden kalkarak haykırdı: “Yeter 	ar­tık! 	Durun!” Bir sessizlik oldu. Cezaevinde henüz yeniydi; diğerleri 	ona şaşkınlıkla bakıyordu. Sonra ranzasına koşarak kendini 	yatağa attı. Yanına gittim. Duyarlı bir çehresi vardı, ama 	boynu ve çenesi derme çatma bandajlarla kapatılmıştı. Bana 	ağlamaklı bir bakış fırlatıp sırtını döndü. Onu daha 	fazla üzmemek içim ısrarcı davranmadım.

	 	Doktor 	Aldea bu gencin isminin Josif olduğunu söyledi. “İyi bir 	delikanlı. 	Ne yazık ki, cildindeki yaraların izini yaşamı boyunca taşı­mak 	zorunda. O da kemik veremine yakalanmış.”

	 	Aldea 	bana kendi kız kardeşinin bulunduğu kasabada yaşayan Jo­sif’in, 	dört yıl önce, daha on dört yaşındayken gizlice Almanya’ya 	kaç­maya 	çalışırken yakalanıp, tutuklandığını anlattı. Gizli Polis 	onu eği­timli köpeklerle dolu bir yere hapsetmişti. En ufak 	bir hareketinde kö­pekler 	gırtlağına doğru hamleler yapıp şiddetle havlıyorlardı. 	Kafa­sının içi, 	yaşadığı korkularla doluydu, saatler boyunca durmadan sı­nırda 	kö­peklerle 	yaşadığı korkunç deneyimini anlatıyordu. Daha sonra siyasi bir 	oyunda piyon olarak kullanıldığı şüphesiyle Bükreş’e 	götü­rülmüş ve bilmediği bir bilgiyi onlara vermesi için 	işkence görmüştü. Ardından ağır 	suçlularla birlikte kanal yapımına gönderilmiş ve orada 	gıdasızlık­tan 	tüberküloza yakalanmıştı.

	 	Josif’in 	hücre yaşamına ve bizlere alışmasını izliyordum. Çektikleri 	Josif’in doğal açık sözlülüğünü ve dürüstlüğünü 	bozmamıştı. Ba­zen dertlerini 	unutup eski bir cezaevi fıkrasına kahkahayla gülüyordu. Çoğu 	kez 	elleri, tahrip olmuş yüzüne doğru gidiyordu. Yüzündeki 	ya­ralar ona acı 	veriyordu; daha beteri, yakışıklılığını ömür boyu 	yitirdi­ğini düşü­nüyordu.

	 	Elbette 	ona yardım edebilirdim. Bunun için uygun zamanı bekle­meye 	başladım.

	 	Stalin 	öldükten sonra birkaç ay süreyle mahkûmlara evden paket 	gön­derilmesine izin verildi. Bu paketleri dört gözle 	bekliyorduk. Dış dün­yayla yazışmamız için verdikleri 	posta kartlarının üzerine yiyecek is­teğine ilaveten, sigara 	ve “Doktor Filon’un eski giysilerini” gönder­melerini 	istedim.

	 	Sigaradan 	nefret ederdim, ama mahkûmlar sigara için çok çaresiz 	kaldıklarından bana tanınan hakkı onlara dağıtmak üzere 	kullanıyor­dum. Sonuçta elimde kalmadığı için hiç sigara 	veremediklerim bana içerledi, 	verdiklerim ise diğerlerine kendilerinden daha fazla verdi­ğimden 	şüphelendiler.

	 	Doktor 	Filon’un giysilerini istemem ailemi şaşkına çevirdi. Doktor 	ufak tefek biriydi; bense çok uzun boyluydum. Aslında streptomisin 	göndermelerini 	istediğimi anlayacaklarını umut ediyordum. Doktor Aldea, 	on yıl önce Amerikalılar’ın bulduğu bu ilacın değerinin 	artık Sosyalist 	tıp dünyasında da kabul gördüğünü anlatmıştı. Bir miktar 	elde 	edebilirsem, Doktor Aldea beni tedavi edebilirdi. Ancak bu ilacın 	pa­ketlerimizin içinde gönderilmesini istememize izin 	verilmiyordu.

	 	Tüberkülozun 	yanı sıra hepimizin başına sıklıkla gelen diş ağrısın­dan 	da muzdariptim. Dişler gıdasızlık ve bakımsızlıktan çok 	çabuk çü­rüyor ya da dayaklar sırasında kırılıyordu. 	Bazı zamanlar ayak bi­lekle­rimde 	yirmi kiloluk zincirler oluyordu, bu nedenle ağrının geç­mesi 	için iki 	adım dahi atamıyordum. Dişlerimden en fazla Tirgul-Ocna’daki 	yıllarımda çektim. Üst dişlerimden biri gün boyu ağrıdı, 	akşamüzeri şiddetli ağrı alt çeneme de yayıldı. Cezaevinde 	diş doktoru yoktu; ağ­rıdan kurtulma umudu da… Ünlü 	Fransız düşünür Pascal’ın diş ağrı­sıyla matematik 	denklemler çözerek baş ettiği söylenir. Ben de zih­nimden 	vaazlar hazırlamaya çalıştım, fakat diş ağrısına karşı 	sayı­lar, sözcüklerden 	daha etkili olmalı ki, hepsi de berbat vaazlardı. Zih­nimden 	şiirler 	oluşturmaya çalıştım, ama hepsi de umutsuzluğa dairdi.

	 	Ağrıyı 	unutabilmek için Josif ile konuşmayı denedim. Yanına otu­rup 	onunla ilk konuştuğumda neden o kadar öfkelendiğini sordum.

	 	“Tanrı’dan 	nefret ediyorum! Eğer konuşmaya devam edersen nö­betçileri 	çağıracağım.” Gözleri yaşla doluydu. “Beni rahat bırak!”

	 	Ancak 	Josif’in iyi huyu daima kendini belli ediyordu. Bu olayın 	üzerinden birkaç gün geçmemişti ki bana, Almanya’da yaşayan 	kız kardeşinin 	yanına gitmeyi ve onunla birlikte Amerika’daki yakınları­nın 	yanına göç etmeyi umut ettiğini anlattı.

	 	“O 	zaman İngilizce öğrenmeye başlasan iyi olur” dedim.

	 	“Çok 	isterdim, ama burada kim bana öğretebilir ki?”

	 	İsterse 	ona ders verebileceğimi söyledim.

	 	“Gerçekten, 	yapabilir misiniz?” dedi. Çok sevinmişti. Kalem, kitap olmadığı 	halde parlak bir öğrenci olduğunu kanıtladı.

	 	Ona 	daha önce okumuş olduğum İngilizce kitapları anlattım ve 	ez­berimden aktardığım Kutsal Kitap bölümlerini tekrar 	ettirdim.

	 	Beni 	ihbar etmekle tehdit eden tek mahkûm Josif değildi. Aslında 	ger­çek tehlike aramızdaki gizli muhbirlerdi. Bu kişiler 	amaçları uyarınca, özellikle gençlerin arasında, vatanseverlik 	rolü takınırdı.

	 	Yıllar 	boyunca dağlarda direnişlerini sürdüren partizanlar, 	Ro­man­ya’da birçok gencin kendi Komünist karşıtı 	gruplarını oluşturma­sına ilham kaynağı olmuştu. 	Özellikle, on yedi on sekiz yaşındaki kız ve erkekler 	tutuklanıp cezaevine gönderiliyordu. Tirgul-Ocna’da ara­mızda 	on dört yaşında bir genç bile vardı. Eski istihbarat albayı 	Armeanu’nun yabancı hâkimiyetine karşı direnen Kralımız 	Büyük Stefanos’a ve diğer vatansever 	kahramanlara dair anlattığı öyküleri dinlemeyi çok 	seviyor­lardı.

	 	Armeanu’yu 	daha önceden tanıyan General Stavrat, “O adama gü­venmiyorum. 	Ona dikkat etmeliyiz” dedi.

	 	Aynı 	gün Armeanu genç bir partizan olan Tiberiu ile konuşurken yavaşça 	yanlarından geçtim. Tiberiu, “Beni yakaladılar, ama geri 	ka­lanlarımız savaşmayı sürdürüyor...” diyordu. Tekrar 	yanlarında geçti­ğimde 	bir genç kızın da onlarla birlikte olduğunu söylüyordu. 	Ar­meanu yaklaştığımı 	görünce Tiberiu’nun sırtına dostça vurarak uzak­laştı.

	 	Josif’e 	konuşmalarını dinlemesini söyledim; Armeanu ondan daha az 	kuşkulanacaktı. Gerçekten de birkaç gece sonra, Josif 	konuşmaların bir bölümünü işitmişti.

	 	Armeanu, 	Tiberiu’ya, “Senin gibi yakışıklı bir gencin kız arkadaşı 	yok mu?” diye soruyormuş. “Elbet vardır; eminim güzeldir de. 	İsmi ne?... Maria mı? Nereli? Ah, evet orayı biliyorum. Aslında 	orada ya­şa­yan 	Calinescu ailesi yakın dostlarımdır, Maria adında bir kızları 	vardı… Seninkinin 	soyadı Cuza demek. Ya babası, ne iş yapar, orduda yüzbaşı mı? 	Yoksa 22’nci bölükte mi?... Evet 15’nci. Evet, evet…”

	 	Bunları 	duyduktan sonra, Armeanu’nun belki de bir muhbir olabi­leceği 	ve Maria isimli o kızın da birkaç gün içinde tutuklanabileceği 	düşüncesini 	kabul ettim. General Stavrat derhal gidip onunla yüzleş­mek 	istedi, fakat ben ona karşı bir şey kanıtlayamayacağımızı 	biliyor­dum. Armeanu’yu yalnız başına gördüğüm bir anda 	kendisiyle soh­bete baş­ladım. Bana neden cezaevinde 	olduğumu sorduğunda, bekle­diğim fır­satı yakalamıştım.

	 	Bu 	sorusuna, “Casusluktan” diye yanıt verdim ve kendisi gibi bir 	milliyetçiyle rahatça konuşabileceğimi söyleyerek ekledim, 	“Tutuk­lanmamım önemi yok. Ben teşkilatın sadece küçük 	bir parçasıyım.” Daha başka imalarda da bulunarak ağzımdan 	“kilit adamların” ve ara­cıların 	isimlerini almasına izin verdim. Yüzünde kurnaz bir zafer 	ifa­desi 	fark ettim; belli ki serbest kalmasını sağlayacak olan gizli 	bilgiyi elde ettiğini düşünüyordu.

	 	Sabah 	hücre kapıları açılır açılmaz, Stavrat, Armeanu’nun 	nöbet­çiye 	fısıldadığını 	gördü. Hemen ardından albay “sağlık muayenesi” amacıyla 	dışarı 	çıkarıldı. Aslında bu muhbirlerin dışarı çıkmasını 	sağlayan bir bahaneydi. Ardından siyasi görevli tarafından 	çağırıldım. Omzundaki yıldızlara bir tane daha ekleneceğini 	düşüyor olmalıydı ki, Armea­nu’nun isminin gizli 	kalmasına özen göstermeden, derhal sö­zünü etti­ğim 	büyük casusluk şebekesinin hikayesinin tamamını anlat­mamı 	em­retti.

	 	“Teğmen, 	dün Armeanu’ya verdiğim bilgileri açıklamanız 	Bük­reş’tekilerin 	öfkelenmesine neden olacaktır. Bu yüzden, kendi iyiliği­niz 	için 	bunu yapmamanızı öneririm.”

	 	“Ne 	demek istiyorsunuz?” diye sordu.

	 	“Tüm 	hikâyeyi uydurmuştum. Armeanu ile ilgili kuşkularımı 	ka­nıtlamak istiyordum. Artık şimdi eminim” diye 	yanıtladım.

	 	Görevli 	şaşkınlıkla yüzüme baktı, ardından kahkahaya boğuldu.

	 	Geri 	döndüğümde Stavrat’a her şeyi anlattım. O da Armeanu’nun 	karşısına 	geçip, “Cesur askerler senin emrindeyken öldüler, oysa şimdi 	sen ihanete başvuruyorsun!” dedi.

	 	Armeanu 	olayı geçiştirmeye çalıştı, ancak o günden sonra aramız­dan 	dışlandı. 	Yıllar sonra cezaevindeyken öldüğünü duydum. İhanet­leri 	ona 	sadece utanç getirmişti.

	 	Bir 	sonraki ayın paketinde bana 100 gram streptomisin gönderilmişti. 	Demek 	ki ne demek istediğim anlaşılmıştı! 4 numaralı odada 	bıraktı­ğım 	hasta dostlarımı düşünerek General Stavrat’a ilacın bir 	miktarını duru­mu en ağır olan hastalara vermesini rica 	ettim.

	 	Yüzünü 	buruşturarak, “Biri var; adı Sultaniuc. Katıksız bir Demir 	Muhafız Faşist. Kendisi kabul etmese de ölüme çok yaklaştı. 	Bu ilacı kendiniz 	alsanız çok daha iyi edersiniz… Eğer çok ısrar ediyorsa­nız…”

	 	Stavrat 	az sonra geldi. “İlacın kimden geldiğini sordu. Onun size ait 	olduğunu 	söylediğimde, bana Demir Muhafızlar’ın karşıtlarından 	hiçbir şey 	kabul edemeyeceğini bildirdi. Onun gibi bir fanatikle uğ­raşmaya 	değmez” dedi.

	 	Oysa 	ben bu sorunu bir şekilde çözümleyebileceğimi düşünüyor­dum. 	Stavrat gittiğinde, herkesin ikiyüzlü olmadığını çok iyi 	bildiği Josif’ten bu konuda aracılık etmesini istedim.

	 	“Sultaniuc’a 	git ve generalin yanılmış olduğunu, ilacın aslında 	Graniceru’dan 	bir armağan olduğunu söyle” dedim. “O da bir Demir 	Muhafız’dır 	ve yakın zamanda ona da ilaç gönderdiklerini duymuş­tum.”

	 	Ancak 	Josif başarılı olamadı. “Sultaniuc Graniceru’nun kendisine 	bir şey verebileceğine inanmıyor. İlacı sen kendin 	göndermediğine ye­min etmezsen, kesinlikle elini 	sürmeyecekmiş.”

	 	“Neden 	olmasın!” dedim. “Ona ilaç verdim, bu ilaçla birlikte bir 	yemin de edebilirim. Streptomisin aslında benim değil, 	Tanrı’nındır. Çünkü ilaç elime geçtiği anda onu Tanrı’ya 	adamıştım.”

	 	Streptomisin 	geldiğinde orada bulunmayan Doktor Aldea olanları duyduğunda 	söyleyecek söz bulamadı. Stavrat bile yalan yere “ant 	iç­tiğimi” duyunca şaşırmıştı. “Siz din adamlarının 	daima gerçeği ve yal­nızca tüm gerçeği söylemek konusunda 	ısrar ettiğinizi sanırdım” dedi.

	 	Stavrat 	kısa süre sonra “tüm gerçeği” söylemenin neye mal 	olabi­le­ceği 	konusunda çok iyi bir örneğe tanık oldu. İki yeni mahkûm 	gel­mişti, 	bunlardan biri diğerine karşı tanıklık etmişti ve her ikisi de 	bi­zim hüc­reye konulmuştu. Biri Katolik bir piskopostu ve 	Ro­manya’daki Kili­se’nin nasıl acımasızca zulüm 	gördüğünü Vatikan’ın bilmesini istiyor­du. Diğeri ise, 	bir süre daha Bükreş’te varlığını sür­dürmesine izin 	ve­rilen Papalık Temsilcisi’ne piskoposun bu şikâyet 	mektubunu elden götüren bir avukattı. Avukat, Temsilci’nin 	sarayın­dan ayrılırken tutuk­lanmış; mektubu 	götürdüğünü inkâr ettiğinde ise piskopos ile 	yüzleşti­rilmişti. Piskopos, “Ben yalan söyleyemem. Evet, 	mektubu götürmesi için ona vermiştim” demişti.

	 	Her 	ikisine de işkence yapılmıştı ve en sonunda kendilerini 	Tirgul-Ocna’da 	bulmuşlardı. Aralarında kim haklıydı diye hâlâ 	tartışıyor­lardı. 	Piskopos kendisini destekleyeceğimi umuyordu, ancak onu 	des­tekle­yemedim. “Bir kişi yalan söylemeyi 	reddediyorsa –ki bu iyidir– tehli­keli soruların 	sorumluluğunu kendisi üstlenmelidir. Eğer başka bi­rinin 	güvenliğini 	tehlikeye atmaya karar verirse, ne pahasına olursa ol­sun onu 	korumalıdır.”

	 	Piskopos 	itiraz etti: “Bu iş bana çok büyük üzüntü verdi, fakat 	doğru olmayan 	bir şeyi nasıl söyleyebilirdim?”

	 	Ona 	şöyle yanıt verdim: “Eğer beni yemeğe davet eden kişi bütün 	gününü benim için çok da lezzetli olmayan bir yemek hazırlamak 	için harcamış olsa bile, ona bu yemek için iltifat etmek zorunda 	olduğumu düşünürüm. Bu bir yalan değil; basit bir nezaket 	kuralıdır. Buradakiler bana, 	‘Amerikalılar ne zaman geliyor’ diye sorduklarında, onlara, 	‘Artık fazla 	uzun sürmez’ diyorum. Korkarım bu bir gerçek değil, ama bir 	yalan 	da değil – sadece umutlandırıcı birkaç söz.”

	 	Piskopos 	ikna olmamıştı. Sözlerime devam ettim. “Saflık yanlıla­rına 	(anlatımda temel olana ve yalınlığa önem veren bir akım) 	baktığı­nızda, 	tüm sanat bir yalana dönüşür. Biliyorsunuz Faust aslında 	İb­lis’le bir antlaşma imzalamamıştı, bu sadece kitabın 	yazarı olan Go­ethe’nin bir yalanıydı. Hamlet hiç var 	olmamıştı; o da yazar Shakspeare’in uydur­masıdır. En 	masumane ve basit fıkralar (umarım siz komik fıkralara 	gülüyorsunuzdur) birer uydurmadır.”

	 	“Öyle 	olabilirler” diye yanıtladı. “Ama burada kişisel bir durum 	söz 	konusu. Siz Komünistlerce 	sorguya 	çekildiğinizde onlara gerçeği söy­lemek 	zorunda olduğunuzu hissetmiyor muydunuz, Bay Wurmbrand?”

	 	“Elbette, 	hayır. Aklıma gelen ilk şeyi söylemekten kaygı duymu­yorum, 	Yeter ki bu söylediklerim dostlarımı tuzağa düşürmek 	isteyen­leri 	yanıltsın. Bu insanlara kiliseye karşı kullanacakları bilgiler 	vermem mi 	gerekiyor? Ben Tanrı’nın bir vaiziyim!”

	 	Bu 	dünyada çirkin şeyler için güzel sözcükler kullanılır. 	Düzen­bazlık, akıllılık olur. Cimrilik, tutumluluk diye 	adlandırılır. Şehvet, başında 	sevginin tacını taşır. Buradaki çirkin “yalan” sözcüğü, 	içgü­dü­lerimizin bize ‘doğru’ olduğunu söylediği 	bir şey için kullanılmıştır. Gerçeğe saygı duyarım, fakat 	bir dostumu kurtarmak için ‘yalan’ söy­leyebilirim.”

	 	Yalnız 	kaldığımızda Josif bana, “O zaman siz neyi ‘yalan’ olarak 	adlandırırsınız?” diye sordu.

	 	“Benden 	neden bir tanımlama yapmamı bekliyorsun? Senin kendi vicdanın, 	Kutsal Ruh tarafından yönetildiği takdirde, yaşamındaki her 	durumda 	neyi söylemen, neyi kendine saklaman gerektiğini bildire­cektir. 	Sultaniuc’a streptomisin konusunda söylediklerinin bir ‘yalan’ 	olduğunu düşünmüyorsun, değil mi?”

	 	Josif, 	“Tabii ki hayır” diye yanıt verdi; ardından gülümseyerek, 	“O bir sevgi eylemiydi.”

	 	Josif’in 	acılığı biraz hafiflemişti. Bir gün İngilizce dersimizden 	sonra ona, “Niçin Tanrı’dan nefret ettiğini söylüyorsun?” 	diye sordum.

	 	“Neden 	mi? Önce siz bana Tanrı’nın neden tüberküloz mikrobunu 	yarattığını 	söyleyiniz.” Bu sözleriyle konuşmamızı sonlandırabilece­ğini 	umut ediyordu.

	 	“Bunu 	sana açıklayabilirim, tabii, sessizce beni dinlersen.”

	 	Josif 	kederli bir şekilde, “Eğer açıklayabilirseniz bütün gece 	sizi dinleyebilirim” diye yanıtladı.

	 	Onu, 	sözünün arkasında durması gerektiği konusunda uyardım. Bu 	konunun insanlığın acılarının köküne ve kötülüğe dek 	inen bir sorun olduğunu 	söyledim. Merhametli bir Tanrı’nın gözleri önünde bu tür 	olayların 	nasıl olabildiğini soran ilk kişi Josif değildi. Cezaevinde 	he­pimiz 	aynı soruyu sormuştuk. Bu sorunun tek değil, birkaç yanıtı 	vardı.

	 	“Öncelikle, 	tatsız olanla kötü olanı birbirine karıştırmaya eğilimli­yiz. 	Kurt neden kötüdür? Çünkü koyunları yer; bu da beni rahatsız 	eder. Koyunları ben kendim yemek istiyorum! Kurdun yaşamak için 	koyun­ları yemesi gerekirken, benim aynı şeyi yapmam 	gerekmiyor, çünkü başka gıdaları da yiyebilirim. Daha ötesi, 	kurdun koyunlara karşı her­hangi 	bir sorumluluğu yoktur. Oysa bizler onları yetiştirmek, beslemek 	zorundayız 	ve tam bize güven duymaya başlamışlarken on­ların boy­nunu 	keseriz. Yine de, kimse bizim kötü olduğumuzu düşünmez.”

	 	Josif 	beni dinlemeyi sürdürdü.

	 	“Aynı 	durum bakteriler için de geçerlidir. Bir bakteri, hamurun 	mayalanmasını sağlar; bir başka bakteri ise varlığını 	sürdürürken, bir çocuğun ciğerlerine zarar verebilir. Her iki 	mikrop da ne yaptığının bi­lincinde 	değildir, ama birini överken bir diğerini yererim. Yani kö­tülük 	ve 	iyilik bir şeyin kendi içinden kaynaklanmaz; bizler onun ken­dimiz 	için yararlı olup olmadığına bakarak hüküm veririz. Tüm 	evre­nin bize uymasını 	bekliyoruz, oysa bizler o bütünün ölçülemeyecek kadar küçük 	birer 	parçasıyız.”

	 	Hücre 	karanlıktı ve beklenmedik biçimde sessizdi. “İkinci olarak, 	‘kötü’ diye nitelendirdiklerimiz, çoğunlukla ‘tamamlanmamış’ 	ürün­lerdir.”

	 	“4.000 	yıl önce kardeşleri tarafından köle olarak satılan ve 	götü­rül­düğü Mısır’da türlü haksızlıklar 	görüp eziyet çeken bir adaşın vardı. Ama 	daha sonra o ülkenin baş yöneticisi oldu ve kendi ülkesini ve 	nankör 	kardeşlerini kıtlık sırasında açlıktan ölmekten kurtardı. 	Sen de Yusuf gibi, öykünün sonuna gelmeden, şimdiye dek başına 	gelenle­rin iyi mi yoksa kötü mü olduğunu bilemezsin. 	Ressamlar bir portreye ilk başladıklarında tek görülebilen, 	bulanık renklerdir. Resmedilen ki­şinin hatlarının 	belirginleşmesi zaman alır. Herkes Mona Lisa tablo­suna hayran 	kalır, oysa Leonardo da Vinci bu eserini tam kırk yılda 	tamam­layabilmişti. 	Bir dağa tırmandığında, zirveden aşağıdaki hoş manzarayı 	seyredene 	dek, çıkış çok zor gelir.”

	 	Josif, 	“Ama burada cezaevindeyken ölenler o hoş manzarayı asla 	seyredemeyebilirler” dedi.

	 	“Öte 	yandan, bir süre cezaevinde kalmaları, onların zirveye 	ulaş­masına yardım edebilir. Yoldaş Gheorghiu-Dej eğer 	bizler gibi hapiste yatmamış olsaydı Romanya’nın başına 	geçebilir miydi?”

	 	“Ya 	yaşamları boyu bir daha hiç özgür olamayanlar?”

	 	Josif’in 	bu sorusunu, “Lazar yoksulluk ve hastalık içinde öldü” diye 	yanıtladım. “Ama İsa öğretişinde bir benzetmeyle meleklerin 	onu son­suz 	kutsallığa götürdüklerini bildirir. Ölümden sonra her birimiz 	için bir 	ödül 	olacaktır. Bizler ancak her şeyin sona erdiğini gördüğü­müz 	zaman bütün 	bunlara bir anlam verebilmeyi umut edebiliriz.”

	 	Josif 	bu konuda düşüneceğine söz verdi.

	Diş 	ağrısını en çabuk geçiren tedavilerden biri de sevinçli bir 	haber al­maktır. 	Aldığım mektupta eşimin serbest bırakıldığı yazıyordu. 	Se­vinçten 	havalara uçuyordum. Eşimin hâlâ Bükreş dışına çıkması 	ya­saktı, ama oğlum pek yakında beni ziyaret edebilecekti! 	Mektup o ka­dardı; ancak bu kadar bilgiye izin veriliyordu.

	 	Mihai’yi 	son gördüğümde dokuz yaşındaydı, şimdi ise on beşine 	gelmişti. Onun bu kadar büyümüş olduğunu hayal edemezdim. Eski 	günlerde 	birbirimize hep çok yakın olmuştuk. Oğlumla karşılaşacağı­mız 	o 	buluşmayı düşünerek heyecanlanmaya başladım. Nihayet o gün 	geldi 	ve büyük bir salona götürüldüm. Ziyaret boyunca üç adet 	demir par­maklıklı bir penceresi olan bir kutunun içine 	oturmak zorunday­dım. Böylelikle, ziyaretçi, karşısındaki 	kişinin yüzünün sadece küçük bir bölümünü görebiliyordu. 	Nöbetçi, “Mihai Wurmbrand” diye ba­ğırdı. Oğlum 	nihayet karşımda oturmaktaydı. Yanakları çökmüş, renk­siz 	ve zayıf görünüyordu; hafifçe bıyıkları çıkmıştı.

	 	Mihai 	sözlerinin kesilmesinden korkarcasına hızlı bir şekilde, 	“An­nem, hapiste ölürsen bile üzülmemeni, çünkü bir gün 	hepimizin Cen­net’te buluşacağımızı söyledi.”

	 	İlk 	sözleri pek de yüreklendirici değildi! Ağlamam mı, gülmem mi 	gerektiğini bilmiyordum. Kendimi toparlayıp, “Annen nasıl? 	Yiyecek bir şey bulabiliyor musunuz?” diye sordum.

	 	“Annem 	tekrar iyileşti. Yiyeceğimiz de var. Babamız çok zengin.”

	 	Bizi 	dinlemekle görevlendirilmiş olan nöbetçiler bu sözleri du­yunca 	karımın yeniden evlenmiş olduğunu sanıp sırıttılar.

	 	Mihai, 	ona sorduğum her soruyu Kutsal Kitap’taki bir ayetle ya­nıt­ladı. 	Bu nedenle, izin verilen birkaç dakikalık görüşmemizde ai­leme 	dair fazla bilgi edinemedim. Mihai ayrılırken, dış kapıdaki 	nö­betçilere benim için bir paket bıraktığını söyledi.

	 	Paketi 	ertesi gün bana verdiler. Mihai üzerine gerçek ismimi –Ric­hard 	Wurmbrand– yazmış olduğu için, hakkımdan fazla olmasına 	rağ­men, 	paketi aldım. Çünkü diğer paketlerim, cezaevindeki kimliğim 	olan Vasile 	Georgescu adına gönderilmişlerdi. Çok geçmeden cezae­vinde 	çok sıkı kısıtlamalar uygulanmaya başlandı. Artık ne 	ziyarete, ne pa­kete, ne de mektuba izin veriliyordu.

	 	Bu 	nispeten rahat olduğumuz dönem sona ermeden önce, gardiyanlar­dan 	biri hücreye bir sepet getirdi. Sepetin içinden hepimize yetecek 	sa­yıda, hatta fazlasıyla havlu ve çarşaf çıktı.

	 	Terzi 	Emil, “Sayımda yanlışlık yapmışlar! Bunların fazlasından 	giysi yapabiliriz. Bu malzemeden bizleri sıcak tutacak bir şeyler 	çıka­rabilirim” dedi.

	 	Avukat 	olan Ion Madgearu kaygılı bir sesle, “Bu, devlet malını 	çal­mak sayılır” dedi.

	 	“Kim 	bilecek? Demirbaş yapılmamış ki!”

	 	“Ben 	adi suçlu değilim, siyasi bir mahkûmum.”

	 	“Sen 	ahmağın tekisin!”

	 	Bu 	tartışma taraftar bularak sürdü. Josif bu konuda bir şeyler 	söy­lememi rica etti.

	 	Onlara 	şöyle dedim: “Bütün bu ‘devlet malları’ bizlerden 	çalındı. Üzerimizde bir tek bu paçavralar kalana dek 	elimizdekilerin hepsi alındı. Bu nedenle bizden çalınanları 	mümkün olduğunca geri almaya hakkımız var. Bu kışı ölmeden 	atlatabilmemiz için elimizden geleni yapmak zorundayız; bunu 	yakınlarımıza ve ailelerimize borçluyuz. Ekmek 	dağıtımı için nöbetçi sabahleyin gelip bize, “Kaç 	kişisiniz?’ diye 	sorduğunda sayımızı nasıl haklı olarak fazla göstermeye 	çalışı­yorsak, bu da ona benzer bir şey!”

	 	Madgearu, 	“Ben yasalara uymayı tercih ederim” diye atıldı.

	 	“Ama 	her yasa bir başkasına haksızlık gibi gelebilir. Yasalar her 	şeyi 	olan 	bir milyonere de, hiçbir şeyi olmayan sizlere ve diğer insan­lara 	da, 	çalmamamız 	gerektiğini bildirir. İsa Mesih, Davut’un çok aç kaldığında 	izin verilmeyen şeyleri yapmasını mazur görmüştü”

	 	Madgearu 	da çok geçmeden bizim bu kararımıza katıldı. Daha son­radan 	bana ilk baştaki ödün vermez tutumunun özel bir nedeni 	oldu­ğu­nu anlattı.

	 	“Adli 	savcıydım, yüzlercesini cezaevlerine gönderiyordum. Ken­dimce, 	‘Söyleyeceklerim hiçbir şey değiştiremez; Parti ne olursa 	olsun onları 	hapse atacaktır’ diye düşünüyordum. Fakat daha sonra 	sorum­lusu 	olmadığım halde bir yanlışlık için haksız yere suçlanıp, 	on beş yıl ceza aldığımda dona kaldım. Beni Valea 	Nistrului’deki kurşun ma­denlerine gönderdiler. Orada, 	Hıristiyan bir mahkûm benimle dostluk kurdu. Yi­yeceğini 	benimle paylaştı; o benim iyi çobanımdı. Kendisini sanki daha 	önceden 	tanıyor gibiydim. Ona neden hapse girdiğini sor­dum. ‘Senin 	gibi 	başı sıkıntıda olan bir dosta yardım etmiştim. Çiftli­ğime 	gelip benden 	yiyecek bir şeyler ve barınacak bir yer istemişti. Daha sonra 	partizan 	olduğu için tutuklandı; ben de bu yüzden yirmi yıl ceza yedim’ 	diye 	yanıtladı. ‘Utanç verici!’ dedim; ama o yüzüme tuhaf bir 	şekilde baktı... Sonra birden anladım ki, onun davasındaki savcı 	bendim. Buna rağmen bu olayı yüzüme vurmamıştı. Kötülüğe 	iyilikle karşılık veril­mesi gerektiği konusunda sergilediği 	örnek dav­ranışı nedeniyle ben de Hıristiyan olmaya karar 	verdim.”

	 	Josif, 	terzi Emil’in fazla havlu kumaşlarından diktiği gömleği 	giy­meye 	çalışırken bir yandan da şarkı söylüyordu. Bu gömlek, başın 	ge­çeceği bir deliği olan, tuniğe benzer bir şeydi, ama 	Josif bedenine yeni ve te­miz bir giysinin temas etmesinden 	mutluluk duyuyordu. Neşeyle, “Devlet malı! Bugünlerde herkes 	çalıyor” dedi.

	 	Stavrat, 	“O, bu işi hafife alıyor. On yıl içinde hırsızların, 	yalancıla­rın 	ve küçük casusların doldurduğu bir ülke olduk. Çiftçiler, 	bir za­manlar sahibi oldukları topraklardan çalıyor; çiftlik 	işçileri kolektiften çalıyor; berber bile kooperatifin el 	koyduğu kendi dükkânından tıraş bıçağı ça­lıyor. 	Ardından bu hırsızlıklarını örtbas etmek zorundalar. Siz 	rahip, vergi iadelerinizi doğru olarak beyan ediyor muydunuz?”

	 	Ona 	bölgemdeki kilise cemaatinin parasını ateist bir Parti’ye 	ver­memi gerektiren hiçbir neden görmediğimi söyledim.

	 	Stavrat, 	“Yakında hırsızlık okullarda ders olarak okutulmaya 	baş­la­yacak” diye karşılık verdi.

	 	Josif 	söze katıldı, “Okuldayken söylenenleri hiç dinlemedim. 	Öğ­retmenler, aslında bizden çalınmış olduğunu herkesin 	bildiği Besarab­ya’nın (Moldovya’nın doğu bölgesine 	verilen ad), her zaman Rusya topraklarının bir parçası olduğunu 	söylüyorlardı.”

	 	General, 	“Aferin oğlum!” diye söze karıştı.

	 	Josif’e, 	“Umarım onların din konusundaki eğitimlerini de aynı şe­kilde 	reddedersin” dedim. Kendisine, ateizm konusunda ders vermek 	zorunda kalan tanıdığım bir imanlı profesörden söz ettim. 	“Odasında yalnızken haç çıkarıp Tanrı’dan bağışlanma 	diledikten sonra sınıfa gi­rip, öğrencilerine Tanrı’nın 	var olmadığını anlatıyordu.”

	 	Josif, 	“Tabii ki, aksi takdirde onu ihbar ederlerdi” dedi. Kişinin 	et­rafını yoklamadan bir söz söylemek için ağzını 	açabileceği bir dünyayı hayal bile edemiyordu.

	 	Konuşmalarımız 	yeni ihbarcılardan biri olan Jivoin’e yöneldi. Yu­goslav 	ordusundan kaçmış ve sınırda casus diye yakalanmıştı. Şimdi 	ise 	cezaevi yetkililerinin gözüne girmek için “Tito karşıtıymış” 	gibi dav­ranıyordu. Hatta nöbetçiler kuralları 	gevşettiklerinde, onları ihbar edip başlarının derde girmesine 	neden olmuştu.

	 	Josif, 	“İçimizden bazılarımız Jivoin’i iyice bir şaşırtmaya 	karar verdi” 	dedi. “Eğer hep birlikte üzerine gidersek, hepimizi birden çok 	fazla cezalandıramazlar.”

	 	Onlara, 	“Bir gün daha bekleyin. Daha iyi bir fikrim var” dedim.

	 	Jivoin 	hücredeki herkesin ona sırt çevirmesini artık kanıksamıştı. 	Yanına gidip ülkesinin durumunu sorduğumda pek memnun oldu. Çok 	geçmeden Hırvat fıkraları ve Sırp özdeyişleri anlatmaya 	başladı. Ka­radağ 	bölgesinin doğal güzelliklerinden, ezgilerinin ve danslarının 	kıvraklığından 	bahsediyordu. Konuşmasını benden gördüğü teşvikle daha büyük 	bir heyecanla sürdürüyordu.

	 	“Yeni 	milli marşınız nasıl?” diye sordum.

	 	“Harika 	bir şey. Hiç duymadın mı?”

	 	“Hayır, 	ama işitmeyi çok isterdim.”

	 	Jivoin 	sevinçle ayağa kalkıp yüksek sesle milli marşlarını 	söyle­meye 	başladı. Dışarıdaki nöbetçiler duydukları melodinin Tito’yu 	öven bir ezgi olduğunu marşın nakarat bölümüne gelene dek 	fark et­mediler. Ji­voin hemen yakalandı ve öfkeli siyasi 	görevlinin karşısına çıkarıldı.

	 	Josif, 	“İşte, bu onun sonu oldu” dedi. Hepimiz gülmeye başladık.

	 	Jivoin 	etkisiz hale getirildikten kısa bir süre sonra, eski bir Demir 	Muhafız olan Yüzbaşı Stelea hücremize nakledildi. Bir önceki 	hücre­sinde 	savaş zamanından eski bir yoldaşını geride bırakmıştı, bu 	ne­denle 	üzüntülüydü.

	 	General 	Stavrat, “İsmi nedir?” diye sordu.

	 	Stelea, 	“Ion Coliu. Tirgul-Ocna’ya geldiğim günün ertesinde hüc­reme 	nakledilmişti. Eski günlere dair hoş sohbetler yapardık” dedi.

	 	Stavrat, 	ona önceki sorgulaması ve işkenceler sırasında gizlediği 	herhangi bir sırrını Coliu’a açıp açmadığını sordu.

	 	Stelea, 	“Evet, her şeyi anlattım. Yıllarca en yakın dostumdu. Onun 	için hayatımı bile tehlikeye atabilirdim” diye yanıtladı.

	 	Stavrat, 	Ion Coliu’nun Tirgul-Ocna’nın en lanetlenen muhbiri ha­line 	geldiğini söylediğinde, işittiklerine inanmak istemedi ve 	kanıtla­mamızı istedi. 	Benden bu gerçeği doğrulamam istendi. Stelea bomba­dan 	ser­semlemiş 	bir asker gibi saatlerce ranzanın üzerinde öylece oturdu kaldı. 	Sonra birden ayağa fırlayıp kontrolsüz bir şekilde bağır­maya 	ve bize saldırmaya başladı. Nöbetçiler onu götürdüler.

	 	Her 	cezaevinde sinir krizi geçirenler için özel bir oda ayrılmıştır. 	O odadakiler çılgınlar gibi sayıklayıp çığlık atmaya, 	dışkılarını yerlere yapmaya ve birbirleriyle –bazen ölümüne– 	kavga etmeye bırakılırlar. Yemekleri 	bile bir kapaktan içeri itilir. Hiçbir nöbetçi yaşamını 	onla­rın arasında 	tehlikeye atmak istemez.

	Josif’in 	cezasının bitmesine sadece birkaç hafta kalmıştı. Geleceğe 	dair tasarıları 	vardı. “Almanya’daki kız kardeşim, birlikte Amerika’ya 	gi­debilmemiz 	için izin almaya çalışacak. İngilizce’mi geliştirip bir 	meslek 	edineceğim!” dedi.

	 	Buna 	rağmen yaralarla bozulmuş yüzünden hâlâ nefret ediyordu. Bir 	gece 	ona Helen Keller’in kör, dilsiz ve sağır olduğu halde 	Ame­ri­ka’nın en 	önemli şahsiyetlerinden birisi haline geldiğini anlattım. Bir 	ucunu dişleriyle tuttuğu, diğer ucunu da piyanoya bağlamış 	olduğu bir akort tahtasının yardımıyla mükemmel şekilde 	piyano çalmayı öğren­mişti. Yaptığı 	çalışmalar sayesinde Braille alfabesinin binlerce kör in­sana 	ulaşmasını 	sağlamıştı.

	 	“Ünlü 	kitaplarından birinde, Göklerin yüceliğini görmemiş olsa da, 	yüreğinde taşıdığını yazmıştı. Bu yüzden bu duyulara 	sahip olan ancak kullanmakta 	çoğu kez başarısız kalan bir dünyaya Tanrı’nın 	yaratılışı­nın 	güzelliğini sergilemeyi başarmıştı.”

	 	Helen 	Keller’in varlıklı bir aileden geldiğini anlattım. Diğer 	kızlar gibi 	tüm duyulara sahip “şanslı” birisi olsaydı, belki de 	yaşamını önemsiz 	şeylerin peşinde koşarak harcayacaktı. O bunun yerine 	in­san­ların “kötü” olarak adlandırdığını, 	hayranlık uyandırıcı başarılar ka­zanmak için itici bir 	güç olarak kullanmıştı.

	 	Josif, 	biraz düşündükten sonra, “Helen Keller binde bir rastlanan bir 	durum olsa gerek” dedi.

	 	“Hayır, 	daha pek çok benzerleri var. Rus yazar Ostrovsky kör, felçli 	ve öylesine yoksuldu ki, romanlarını paket kâğıdına 	yazıyordu. Fakat şimdi dünyaca ünlü bir isim. Ünlü kişiler 	çoğunlukla hasta in­sanlardı. Schiller, Chopin, Keats, hepsi 	de bizim gibi tüberküloz has­tasıydılar. Baudelaire, Heine 	ve kendi ozanımız Eminescu ise frengi­liydi. Bilim adamları 	bu tür hastalıkların mikroplarının, en sonunda delilik ya da 	ölüme neden olabilseler bile, hastanın sinir sistemini uya­rarak 	zekâ ve algılamayı artırdığını bildiriyor. Tüberküloz, 	kötü olan bir insanı daha da beter yapabilir, fakat iyi 	insanların daha iyi olma­sına neden olur. Çünkü o kişiler 	yaşamlarının bitip tükenmekte oldu­ğunu görüp kalan 	zamanlarında ellerinden geldiğince iyi şeyler yap­mak 	isterler.”

	 	Josif 	çoğunlukla 4 numaralı odaya gidip oradakilere yardım edi­yordu. 	“Kimi tüberküloz hastalarındaki o sıra dışı 	anlaşılabilirlik (ber­raklık) ve yumuşaklık dikkatini 	çekmedi mi?” diye sordum.

	 	Josif, 	gözleri parlayarak, “Evet haklısın. Bu doğru” dedi.

	 	“İnsanlar 	binlerce yıldır duvarlarda küf oluşturan mantarlara zararlı 	gözüyle 	bakıyordu. Alexander Fleming yirmi beş yıl önce, bu oluşu­mun 	bir yararını keşfetti ve birçok hastalığı tedavi eden 	penisilin böy­lelikle bulunmuş oldu. Bu küf, asıl kullanım 	amacı keşfedilene dek, “kötü/ zararlı” 	olarak nitelendirilmişti. Belki de bir gün, tüberküloz mikrobunu 	da insanlığa yararlı amaçlar için kullanmayı öğreneceğiz. 	Şimdi ça­resiz olan bu hastalığımız tümüyle yenilgiye 	uğratıldığı za­man, belki de çocuklarımız küçük 	dozlarla aşılanıp, zekaları canlandı­rılacak.”

	 	“Tanrı 	yeri, göğü, senin yaşamını ve sayısız güzellikleri yarattı! 	Çektiğin acıların tıpkı İsa’nınkiler gibi bir anlamı var. 	Çünkü tüm in­sanlığı kurtaran O’nun çarmıhtaki ölümü 	olmuştur.”

	 	Josif 	artık eskimeye yüz tutan yeni gömleğinin içinde titriyordu.

	 	Ailemin 	bana gönderdiği yün ceketin astarını söküp kendim için 	ayırdım; ceketi ise ona verdim. Önce almak istemedi, ama ısrar 	ettim. Kollarıyla 	narin bedenine sarmalayarak, ne kadar ısındığını 	gösteri­yordu.

	 	Josif’in 	değişimi o gün başladı. Yine de, onu imana yönlendirecek bir 	şeye ihtiyaç vardı.

	 	Bu 	olay ekmek istihkakımızın dağıtımı sırasında meydana geldi. 	Ekmekler 	her sabah sırayla masaya dizilirdi. Her porsiyonun aslında tam 	olarak 100 gr. olması gerekiyordu, ama bazı parçalar biraz küçük, 	bazıları da biraz büyüktü. Bu ekmek parçalarından ilk seçimi 	yapmak üzere sıranın kimde olduğu konusunda anlaşmazlıklar ve 	en son almak üzere kimin sırası geldiği konusunda münakaşalar 	yaşanırdı. Mah­kûmlar kalan parçalardan hangisinin daha 	büyük olduğuna dair bir­bir­lerinin görüşlerini 	alırdı. Arkadaşlarının önerdiği parçayı aldıktan son­raysa 	kandırıldıkları konusunda kuşkuya düşerlerdi. Bir parça kara 	ek­mek 	yüzünden dostluklar bozulurdu. Aksi ve huysuz biri olan Trailescu 	beni 	kandırmaya çalıştığında, Josif bizi izliyordu.

	 	Trailescu’ya, 	“Benimkini de alabilirsin. Senin ne kadar aç oldu­ğunu 	biliyorum” dedim. Omuzlarını silkip ona verdiğim ekmeği 	ağ­zına attı.

	 	O 	akşam Josif ile birlikte İncil ayetlerini İngilizce’ye 	çevirirken, “İsa Mesih’in 	öğretişlerinin hemen hemen hepsini okuduk, ama yine de O’nu 	bir insan olarak tanımanın nasıl bir şey olduğunu merak 	edi­yo­rum” dedi.

	 	“Bunu 	sana açıklayabilirim. 4 numaralı odadayken elindekinin hepsini 	–son lokma ekmeğini, ilacını, sırtındaki ceketi bile– 	başkala­rına 	dağıtan bir rahip vardı. Ben de zaman zaman onun gibi 	davran­mıştım. Ama bazen insanlar çok hasta, aç ve yardıma 	muhtaç oldukla­rında ses­siz 	kalıp, aldırış etmedim. Oysa bu rahip gerçekten Mesih’e 	benziyordu. 	Elinin 	bir dokunuşunun kişiyi iyileştirip yatıştırabilece­ğini 	düşünürdün. 	Bir gün küçük bir grup mahkûmla konuşurken birisi ona, ‘İsa 	nasıl bi­ridir?’ diye sordu. ‘Bu anlattığın kişi kadar 	iyilik, sevgi ve doğruluk dolu 	biriyle şimdiye dek hiç karşılaşmadım.’ Rahip, anlık bir 	cesaretle, 	alçakgönüllülükle 	‘İsa bana benzer’ diye basitçe yanıtladı. Rahibin çok 	yardımını 	görmüş olan bu mahkûm, ‘Mesih sana benziyorsa, o zaman O’nu 	seviyorum’ dedi. Bir insanın böyle bir şey söyleyebildiği 	zaman­lar 	çok nadirdir, Josif. Benim için bir Hıristi­yan olmanın 	anlamı da budur. 	O’na benzemek gerçekten çok önemli­dir.”

	 	Josif, 	“İsa eğer size benziyorsa, ben O’nu seviyorum” dedi. 	Bakış­larında masumiyet ve esenlik vardı.

	 	Yeniden 	derse devam ettik. Josif’e, İsa Mesih’in kendisine inan­ma­ları 	için bir belirti göstermesini isteyen Yahudiler’i nasıl 	yanıtladı­ğını anlatıyordum. Yahudiler, ‘Musa sayesinde 	“Atalarımız çölde man ye­diler”’ dediler. İsa Mesih 	onlara şöyle yanıt verdi: ‘Yaşam ekmeği Ben’im. Bana gelen 	asla acıkmaz, bana iman eden hiçbir zaman susa­maz. 	Atalarınız çölde man yediler, yine de öldüler. Gökten inen 	öyle bir ekmek 	var ki, ondan yiyen ölmeyecek. Gökten inmiş olan diri ekmek 	Ben’im, bu ekmekten yiyen sonsuza dek yaşayacak.’”

	 	Josif 	ertesi gün yardım etmek için 4 numaralı odaya gitti. Akşam 	karşılaştığımızda bana, “Bir Hıristiyan olmayı her şeyden 	fazla istiyo­rum” dedi. Onu teneke kupadan aldığım az bir 	suyla, “Baba, Oğul ve Kutsal 	Ruh”un adıyla vaftiz ettim. Tahliye edilmeden önce yüreğindeki 	tüm 	acılıklar yok olmuştu.

	 	Cezaevinden 	ayrılacağı gün bana sarıldı. Gözlerinde yaşlar vardı. “Bana 	sanki öz babammış gibi yardım ettin. Şimdi artık, Tanrı ile 	bir­likte, ayaklarımın üzerinde kendi başıma durabilirim” 	dedi.

	 	Yıllar 	sonra Josif’le tekrar karşılaştık. O bir Hıristiyan’dı. 	Bir za­manlar nefret ettiği o yara izlerini taşımaktan artık 	gurur duyuyordu.

	Cezaevi 	yöneticileri Stalin’in ölümünden sonra duydukları korkuyu 	kısa 	zamanda üzerlerinden attılar. Sibirya’daki çalışma 	kamplarında ciddi olaylar meydana gelmişti, bu nedenle zayıflık 	göstermemeye ka­rarlıy­dılar. 	Geçmişte uygulanan kısıtlamalar tekrar yürürlüğe konuldu, 	ayrıca yenileri 	eklendi. Doktorların tüm itirazlarına rağmen, pencere­ler 	kapa­tılıp 	camları boyandı. Pencereleri ancak geceleri nöbetçiler 	gittiklerinde birkaç santim açabiliyorduk. Yaz aylarındaki 	bunaltıcı sı­cak ve koku ise 	dayanılmazdı.

	 	Dışarıda 	ise Kilise’ye uygulanan baskı ve zulüm artmıştı. Cezae­vine 	yeni gelen Ortodoks rahiplerden, Patrik Justinian’ın artık 	tama­mıyla Parti’nin kuklası olduğu haberini aldık.

	 	Patrik’in 	en çok tepki toplayan davranışı ise, Rumen halkınca bü­yük 	saygı duyulan Rahibe Veronica’ya yaptığı kötülüktü. 	Rahibe, genç ve okuma yazma bilmeyen bir köylü kızı iken, bir 	görümünde Meryem Ana’nın bir tarlanın üzerinde durduğunu ve 	oraya bir manas­tır yapıl­ması gerektiğini söylerken 	görmüştü. Bunun benzeri birkaç görümün kaydedilmesinin 	ardından, yardımlar süratle gelmeye başla­mış ve 200 genç 	kız rahibe olmuştu. Bunu izleyen yıllarda Meryem Ana Manastırı 	tıpkı 	Fransa’daki 	Lourdes 	kenti gibi imanlıların ziyaret ettiği kutsal bir yere 	dönüşmüştü. Komünistler yönetimi ele geçirdik­ten 	sonra, Meryem 	Ana’nın 	Romanya’yı kurtaracağı söylencesi yeni bir anlam kazanmıştı. 	Günün birinde gösterişli makam aracıyla ma­nastıra gelen 	Patrik Justi­nian ilk iş olarak, manastırın kilisesindeki 	ra­hibi aforoz etmişti. Bunun ardından, Kilise’nin başı 	olması sıfatıyla, rahibelere ölümden sonraki yaşam için 	hazırlık yaparak boş yere za­man harcadıklarını bildirmiş, 	onlara 	gelecekteki bir bereketin haya­liyle cinsel özgürlüklerinden 	neden 	vazgeçtiklerini sorarak, dış dün­yaya çıkıp yaşamın 	güzelliklerini tat­malarını önermişti. Rahibeler ise onu 	işitmemek için kulaklarını ka­patmışlar ve manastırı 	terk etmeyi reddetmişlerdi. Justinian’ın bu zi­yaretinin 	ardından Gizli Polisler ma­nastıra bir baskın yapmıştı. 	Ye­minlerini 	bozmamak için direnen rahi­belere çok kötü davranılmıştı. 	En sonunda 	manastır kapatılmıştı.

	 	Bu 	haber tüm ülkeyi derinden sarsmıştı. Bu olay nedeniyle Parti 	bir 	süre için kaygı duymuştu. Gizli bir cezaevine götürülen 	Rahibe Vero­nica’ya ağır baskı yapılmış ve görümünün 	aslında bir aldatmaca oldu­ğunu itiraf etmeye zorlanmıştı. 	Rahibe tahliye olduktan sonra, evlenip çocuk 	sahibi olmuştu. Böylece Romanya’daki Lourdes’un da sonu 	gelmişti.

	 	İmanlılar 	için diğer bir darbe ise, “çoban aziz” diye isimlenen 	Oltenia’lı 	Petrachu Lupu’nun başına gelenlerdi. Yıllar önce koyunlarına 	çobanlık ederken görümünde ihtiyar bir adam görmüştü. 	İhtiyar ken­disini 	“Tanrı” diye tanıtıp Lupu’ya daha fazla sayıda kilise 	kurul­ması ve fakirlere 	daha çok yardım edilmesi gerektiğini bildirmişti. Lupu iki 	sözcüğü zorlukla bir araya getirebilen kalıtsal bir frengi 	has­tası olduğu halde, anlattığı bu hikayeye herkes 	inanmıştı. Binlercesi onu görmeye gelmişti. Savaş başladığında 	cephedeki askerleri yürek­lendirmesi için sınıra 	götürülmüştü. Askerler onun elini öpebilmek için sıraya 	girmiş­lerdi. Lupu, bir cepheden diğerine gidip Tanrı’nın 	onlardan daha fazla Rus askeri öldürmelerini istediğini 	bildirmişti. Komünistler tarafından tutuklanıp 	hücreye atıldığında, Petrachu Lupu hücre arkadaşlarına 	Amerikalılar’ın 	onları ne zaman kurtaracağını sormuştu. Onlar da, “Ne­den 	Amerikalılar’ı bekliyorsun ki? Senin şu ‘İhtiyar Adam’ 	mutlaka çok yakında 	seni kurtaracaktır!” diye yanıtla­mıştı. Lupu ise bu 	sözlere gü­lerek şu karşılığı vermişti: “Kurtarmak 	istiyor, fakat silahı yok!”

	 	Ortodoks 	rahipler üzüntüyle bir başka olayı daha aktardılar. Arsene 	Boca adındaki şaşılası şeyler gerçekleştiren bir keşişin 	müritleri, gü­nahlarını ona itiraf etme gereğini 	duymadıklarını söylüyordu. Çünkü Boca bir bakışta onların 	tüm günahlarını biliyordu. Boca bir süre hapis yattı. Daha 	sonra dini görevini bırakıp evlendi ve diğer insanlar gibi 	yaşamaya başladı.

	 	Parti’nin 	dine indirdiği darbelerin çoğu batıl inançların oluşturduğu 	küçük dalları budamış ve gerçek imanı her zaman olduğundan 	daha güçlü bir şekilde ortaya çıkartmıştı. Ancak insan 	doğası öyledir ki, dinsel batıl inançlar çok derinden 	budanırsa, onların yerini ateist batıl inançlar alabilir. Bu kez 	de kutsal imgelere aşırı derecede saygı gös­ter­mek 	yerine, cani katil Stalin ilahlaştırılır ki, bu ikincisi 	birincisin­den daha kötüdür.

	Yeni 	bir grup mahkûm gelmişti. Bunlardan ölesiye dövülmüş olan 	bi­risi beni yanına çağırmıştı. Profesör Popp ile onu 	görmeye gittik.

	 	Bu 	mahkûm Boris idi. Eski sendikacı, “yeniden eğitimin” sona 	er­mesinin ardından birkaç cezaevi dolaşmıştı. Şimdi ise 	nöbetçilerin onu fırlattığı taş zeminde kıvrılmış 	yatıyordu. Hücredeki diğer mahkûmlar dışarıda talimdeydi. 	Popp oradan geçene kadar ona kimse yardım et­memişti. Onu 	yatağa yatırdık. Kirli gömleği kurumuş kanlar yüzünden 	bedenine yapışmıştı. Gömleği yavaşça ıslatıp 	çıkardığımızda, sırtında birbiriyle 	kesişen yeni ve eski kamçı izlerini gördük. Tıpkı kendisi 	gibi cop 	sallayarak Parti’nin beğenisini kazanacağını uman diğer 	ar­kadaş­larının ödüllendirildiği gibi, Boris de 	“yeniden eğitim” uygulayı­cıla­rıyla yaptığı 	işbirliğinin karşılığında bu şekilde ödüllendirilmişti.

	 	Mahkûmlar 	sırayla talimden dönmeye başladılar. Birçoğu Boris’i nefret 	dolu bakışlarla süzüyordu.

	 	Profesör 	yaralarını temizlerken Boris, “Ben bunu hak etmiştim” dedi.

	 	Bir 	mahkûm, “Hakkını da aldın!” diye bağırdı.

	 	Boris 	kolumu tutarak, “Sizi tanıyan biriyle tanıştım. Patrascanu 	size 	bir haber gönderdi” dedi.

	 	Bana 	eski Komünist Adalet Bakanı ve 1948’deki tutuklanmamın ardından 	aynı hücreyi paylaştığımız Lucretiu Patrascanu’nun ölmüş 	olduğunu 	söyledi. Stalin’in ölümünü izleyen ve belirsizliğin hüküm 	sürdüğü 	o bir yıl içinde, cezaevindeki nöbetçilerimiz gibi Parti 	yetki­li­leri de, bir karşı devrim yapılmasından 	korkmuşlardı. Hapisteki Pat­rascanu’nun kendisini seven 	izleyicilere sahip bir kişi olarak bir li­be­ralizm 	hareketi başlatabileceğini ve onlardan öç alabileceğini 	dü­şün­müşlerdi. Patrascanu hapiste altı yıl 	kaldıktan sonra süratli bir şe­kilde yargılanmış ve ölüm 	cezasına çarptırılmıştı.

	 	Boris 	kısa bir süre onunla birlikte kalmıştı. Komünistler’in başa 	geçmesi 	için onca çaba harcamış olan Patrascanu’ya, ölmeden önce 	iş­kence edildiğini söyledi. Soğuktan şikayet ettiğinde, 	ona kalın giy­siler giydirip zincire vurmuşlardı. “Nasıl, 	hâlâ üşüyor musunuz?” diye sor­duktan sonra, terden 	sırılsıklam soluk alamaz hale gelene dek hüc­reyi sıcak 	buharla ısıtmışlardı. Isıyı düşürmeleri için 	yalvardığında ise, onu çırılçıplak 	soyup hücrenin ısısını donma noktasına kadar düşür­müşlerdi. 	Patrascanu 	sırasıyla, aşırı soğuğa ve aşırı sıcağa maruz 	bıra­kılmıştı. Hâlâ 	ölmediğini gördüklerinde, onu dışarı çıkarıp vurarak 	öl­dürmüş­lerdi.

	 	Boris, 	Patrascanu’nun kendisine, “Eğer Wurmbrand ile karşılaşır­san, 	ona haklı olduğunu söyle!” dediğini aktardı.

	 	Bu 	konuşmamızın hemen ardından Doktor Aldea geldi ve Boris’e, 	“Seni 4 numaralı odaya götürmemiz gerekiyor” dedi.

	 	Boris’le 	“ölüm odasında” elimden geldiğince uzun zaman geçirmeye 	çalıştım. Birkaç gün geçtikten sonra iyileşme belirtileri 	göstermeye başladı. Gururu yüzünden itiraf edemese de, insan 	sevecenliğiyle dolu bir ortama geri döndüğü için mutluydu.

	 	Yehova 	Şahidi olan yan komşusunu başıyla göstererek, “İhtiyar 	Losonczi benim için dua ediyor. Her ikimize de yetecek kadar dua 	ediyor” 	dedi. Sesini yükselterek, “Hey Losonczi, Tanrı’ya her şeyi 	an­latıyorsun, değil mi?” diye sordu.

	 	İhtiyar 	adam, “Hepimizin iyiliğini diliyorum” dedi.

	 	Boris 	gülerek karşılık verdi: “Henüz bir yanıt alamadın ama. 	Sakın seni de Eyüp gibi deniyor; sana şaka yapıyor olmasın?”

	 	Boris 	bileğimi yakalayarak şöyle dedi: “Bu, açıklanması gereken 	bir 	durum, değil mi? İnsanlar özgür kalabilmek, ailelerinden bir 	haber al­mak ya da sıcak bir yemeğin tadına varabilmek için 	yıllar boyunca dua ediyorlar. Sonuçta ne alıyorlar? Hiçbir şey!”

	 	Sözlerine 	devam etti: “Romanya’nın en kötü cezaevi olan Jila­va’daydım. 	Arkadaşlarım şöyle dua ediyorlardı: ‘Tanrım, bizi 	se­viyor­san, bize kurtlanmamış yiyecekler ver!’”

	 	Losonczi 	sordu, “Yemekler iyileşti mi bari?”

	 	“Hayır, 	daha da kötüleşti.”

	 	Açıklamaya 	çalıştım: “Doktor seni tedavi ederken, arada sırada ca­nını 	yakmak zorunda kalmıyor mu? Bilimsel deneylerde ölen hay­van­ları 	bir düşün. Eğer denek köpek, başına gelenlerin kendinden daha 	üstün 	bir varlığın milyonlarcasının yaşamını kurtarabileceğini 	bil­seydi, 	bu uğurda acı çekmeyi ve hatta ölümü isteyerek kabullenmez 	miydi? Çektiğimiz bu acıların ve sıkıntıların gelecek 	nesillere hizmet edebile­ceğine 	inanıyorum. İsa Mesih acılarına, bunların insanlığı 	kur­taracağını bilerek 	katlandı.”

	 	Losonczi 	itiraz etti: “Dünya üzerindeki insanlar her gün ‘Gökler­deki 	Babamız’ sözleriyle başlayarak O’nun Egemenliği’nin 	geleceğini bil­dirirler, ama gelmez. Nedenini galiba biliyorum. 	Çünkü dua eden in­sanlar bunun gerçekten olmasını 	istemiyorlar. ‘Egemenliğin gelsin’ di­yorlar, ama bu, 	yüreklerinden kaynaklanan bir dua değil. Onların asıl istediği 	Demir Muhafızlar’ın ya da Amerikalılar’ın gelmesi, kralın 	tahtına 	geri dönmesi ya da onlara yardım edecek herhangi bir başkası­nın 	gelmesidir.”

	 	Boris 	ciddiyetle dinliyordu.

	 	“Emin 	olunuz ki, düşündükleri en son şey Göklerin Egemen­liği’dir. 	Aslında onu gerçekten isteyip uğrunda çalışmış olsalardı, 	sa­hip olabi­lirlerdi. Köyümüzdeki kilisede yoksullar 	için dua edeceğimiz bir ayin düzenlendi. Hepimiz katıldık ve 	dua ettik. Bir tek zengin bir çiftçinin yeri boştu. Biz 	kendimizce bu çiftçiden daha üstün ve iyi ol­duğumuzu 	düşüne 	duralım, oğlu elinde dört çuvalla kiliseye geldi. Elindekileri 	yere bırakıp, 	“Babam ‘Duasını’ gönderdi” dedi. O adam Tanrı’nın 	Ege­menliği 	için gerçekten bir şey yapmıştı!”

	 	Boris’e, 	“İşte sorunun yanıtını aldın” dedim. “Kutsal Kitap’ta 	Ya­hudiler’in dünyanın dört bir ucundan gelecekleri ve 	Filistin toprakla­rındaki krallıklarına sahip olacakları 	vaat edildi. Ancak Weizmann ve Herzl gibi bu uğurda çalışıp 	mücadele etmiş kişiler olmasaydı, bu pey­gamberlik bir bin 	yıl daha gerçekleşmeyebilirdi.”

	 	Ölüm 	odasındaki bu iskelete dönmüş hüzünlü insanlardan bazıları 	bana duanın anlamına ve nasıl yarar sağladığına dair sorular 	sordular. Kendi düşüncelerimi yüksek sesle ifade ettim: 	“Birçokları Tanrı’yı, ri­cada bulunabilecekleri zengin 	bir adam gibi görür. Birçokları da batıl inançlara 	sarılır. Ama cezaevindeki Hıristiyanlar bilirler ki, daha saf bir 	din 	biçimine erişmeye çalışmalıyız. Dualarımız, derin düşünme, 	kabul ediş ve sevgi biçimini alır.”

	 	“Milyonlarca 	kişi her gün Göksel Baba’ya seslenir. Bizler Tanrı’nın 	yeryüzündeki 	çocukları olduğumuz için ve çocuklar babala­rının 	so­rumluluklarını paylaştıkları için bu dualar aynı 	zamanda bizim içindir. Herkesin dua ettiği Göksel Baba benim de 	yüreğimde değil mi?”

	 	“Bu 	nedenle, ‘Adın kutsal kılınsın’ dediğimde, Tanrı’nın 	adını kut­samalıyım. ‘Egemenliğin gelsin’ dediğimde, 	bu çılgın canilerin dün­yanın yarısından fazlası 	üzerindeki hâkimiyetlerini yok etmek için so­nuna kadar 	savaşmalıyım. ‘Senin istediğin olsun’ dediğimde arzum, 	kötülerin değil, iyilerin istediğinin olmasıdır. ‘Suçlarımızı 	bağışla’, bu yüzden ben de affedici olmalıyım. 	‘Ayartılmamıza izin verme’, ben de diğerlerini ayartılmaktan 	korumalıyım. ‘Kötü olandan bizi kurtar’, bu yüzden bir 	insanı günahtan uzaklaştırmak için elimden geleni yapmak 	zorundayım.”

	 	Losonczi 	ile dost olduk. Bir çiftçiydi. Yehova Şahidi olarak sap­landığı 	garip düşüncelerin arasından sağduyusu göze çarpan ilginç 	bir kişiliği vardı. Yehova Şahidi olmasının kendi seçimiyle 	değil, tarikatın seçimiyle 	gerçekleştiğini öğrendim. Ortodoks Kilisesi’nde düş 	kırık­lığı 	yaşamış ve hayatındaki kişisel bir sorun nedeniyle din arayışı 	içinde olduğu bir dönemde, karşısına ilk çıkan inancı 	kucaklamıştı. Kendisi gibi 	–büyük inançların “mültecileri” olan– birçokları daha 	vardı. Loso­nczi 	yasalarca kabul gören –Vaftizciler ya da Adventistler gibi– 	başka bir mezhebe katılmış olsaydı, yasaklanan “Şahitler”in 	bir üyesi olmak­tan yirmi yıllık cezasını çekiyor 	olmayacaktı.

	 	Bir 	gün konuşma arasında bana, “Gerçekten neden buradayım, 	bi­liyor musunuz?” diye sordu. Tek neden, Parti’nin katı 	görüşleri yü­zünden 	“Şahitler”den nefret etmesi değildi. “Yıllar önce büyük 	bir cin­sel 	suç işledim. Tövbe ettim ve Tanrı’dan acı çekerek bu günahın 	be­delini ödememe izin vermesini istedim. Hâlâ bu bedeli 	ödemekte­yim.”

	 	Losonczi’nin 	o anda bir öğreti daha dinleyecek hali yoktu. Öl­mek­teydi.

	 	“Azizler 	bile cinsel isteklerini bastırma konusunda güçlük çektiler” 	dedim. 	“İsa bunu biliyordu. O bizim günahlarımızın bedelini ödedi. 	Bu bedeli 	kendi başına ödemeyi sürdürmen gerekmiyor.” Beni şöyle 	ya­nıtladı: “Unutamıyorum.”

	 	Birkaç 	gün sonra 4 numaralı odaya gittiğimde Losonczi’nin yata­ğı­nın 	boş olduğunu gördüm. Geceleyin ölmüştü.

	İhtiyar 	adam gençliğinde işlediği cinsel günahı düşünerek ölmüştü. 	Bu konuda 	azap çeken tek kişi o değildi. Cinsellik cezaevindeki herkes için 	büyük bir sorundu. Kafalarının içi kadın ve erkeğin 	sapkınlıkla birbir­lerine 	cinsel olarak yaklaşmalarının türlü sapkın fantezileriyle dolu 	olan mahkûmlar, 	boş gözlerle çevrelerine bakıyorlardı. Bitip tü­kenmez 	soh­betlerle kendilerini avutmaya çalışırlar, bazen de 	kışkırtıcı sorularıyla beni tuzağa düşürmeye çalışırlardı.

	 	Bu 	konuda en büyük sıkıntıyı eşlerinin ne yaptığını merak 	eden evli erkekler 	çekiyordu. Yarısına yakınının eşleri zaten onların 	yoklu­ğunda boşanmıştı. Kadınlara ‘devrim 	karşıtlarından’ boşanmaları için büyük baskı 	yapılıyordu. Hapisteki eşlerini başka erkekler için terk etmiş 	olan kadınlar, bu baskıya karşı koymak için gerekli bir neden 	görmüyorlardı.

	 	Aşırı 	cinsellikle dolu sohbetlerin öncülüğünü bir zamanlar büyük 	bir 	mağazanın sahibi olan Nicolas Frimu yapıyordu. Anlattıklarına 	göre yanında çalışan birçok genç asistan kızı baştan 	çıkarmıştı. Orta yaşlı, topluca biriydi. Cezaevindeki takma 	adı olan ‘Müthiş Aşık’la övünü­yordu. Sık sık, 	kendisine taptığını söylediği, genç artist eşiyle 	böbürle­niyordu.

	 	Kumandanın 	odasına çağırıldığında cezası konusunda yaptığı tem­yiz 	başvurusunun 	sonucunun bildirileceğini ummuştu. “Kısa bir süre sonra 	dışarıda olacağım. Ondan sonra da…!” derken parmaklarını 	sesli bir şekilde öptü.

	 	Ancak 	çok geçmeden öfkeden kıpkırmızı olmuş bir yüzle geri geldi. 	“Temyiz başvurum reddedilmiş! Eşim de benden boşanıp bir 	başka­sıyla 	evlenmiş!” diye patladı. Birkaç dakika boyunca hiç durma­dan 	eşinden 	ve yeni kocası olan Devlet Tiyatrosu direktöründen nasıl 	inti­kam 	alacağını anlattı. Eşleri tarafından terkedilmiş olan diğer 	mah­kûmlar 	acı acı gülerek ve bağırarak onu kışkırtmaya çalışıyorlar, 	eşini cezalandırması için farklı yöntemler öneriyorlardı.

	 	“Eşlerimiz 	hapiste, biz ise özgür olsaydık, kaçımız sadık kalırdık 	acaba?” diye sordum.

	 	Frimu, 	“Ders vermeye başlama!” diye bağırdı.

	 	“Aldığınız 	kötü haberler için üzgünüm. Ama siz her zaman baştan çıkarmış 	olduğunuz genç kızlardan söz ediyorsunuz. Çevrede sizin gibi 	erkekler 	varken, kadınların iffetli olmasını nasıl bekleyebilirsi­niz?” 	de­dim.

	 	Başrahip 	Novac genelde utangaç ve çekingen birisiydi, ama sözle­riyle 	hepimizi şaşırttı: “Suçlanması gereken her zaman koca 	değildir. Eşimi mutlu etmeye çalıştım. İlk dönem 	tutukluluğumun ardından eve gittiğim zaman kapıyı bir yabancı 	açtı. Eşim kapıya gelip, ‘Ben artık onunla 	evliyim – bu nedenle lütfen git!’ dedi. Onunla konuşmayı 	de­ne­dim, 	ama beni dinlemedi. ‘Yeterince sıkıntı çektim, artık evimde 	dev­rim karşıtlarını istemiyorum’ diye bağırdı. Böylece 	özgürlüğümün ilk gecesini bir tren istasyonunun bekleme 	odasında geçirdim.”

	 	Frimu, 	“Sen daha da ahmaksın!” dedi.

	 	Bir 	havacı olan Petre sordu, “Peki, ikinci geceni nasıl geçirdin?”

	 	Başrahibin 	yüzü kızardı ve başını başka yöne çevirdi.

	 	Bir 	çiftçi olan Emil, bir önceki hapis cezasının bitiminde evinde 	nasıl karşılandığını hiddetten titreyerek anlattı. “Köpeğim 	sokağın ba­şından kokumu almıştı. Zincirini koparıp beni 	karşılamaya koştu. Ona doğru 	eğildiğimde sıçrayarak yüzümü öpüp yaladı. Daha sonra eve 	girdim 	ve karımı yatakta başka bir erkekle buldum.”

	 	Kızgın 	bakışlarını çevresinde gezdirip, “Sorarım size rahip, o 	iki­sinden hangisi köpekti?” dedi.

	Komünist 	Parti bilinçli olarak ahlâk anlayışını çürütmeye 	çalışıyordu. Bu etkeni bir kenara bıraksak bile, cinsellik 	konusundaki Hıristiyan öğretilerine 	saygı duyuluyor muydu? Cezaevindeki konuşmalardan bu, 	olasılık dışı görünüyordu. Az sayıda bir grup Hıristiyan 	mahkûm, ce­zaevi sakinlerine basit bir soru yönelterek ve 	onlardan doğru bir ya­nıt vermelerini isteyerek bu konuyu 	açıklığa kavuşturmaya çalıştı: “Kili­senin bekâret 	konusundaki temel kurallarına –evlilik öncesi sözde, dü­şüncede 	ve eylemde temiz olmaya ve evlilik sonrasında da sadık kal­maya– 	her zaman itaat ettiniz mi?”

	 	Yaklaşık 	üç yüz “ismen” Hıristiyan mahkûmdan sadece ikisinin yanıtı 	“evet” oldu. Bunlardan biri Peder Suroianu, diğeri de on beş 	ya­şında bir çocuktu.

	 	Oturup 	notlarımızı karşılaştırdık. General Stavrat, “Kilisenin bu 	konuda 	tekrar düşünmesi gerekiyor. Bir ordu, kimsenin itaat etmediği 	emirlerle savaşa gidemez” dedi.

	 	Eskiden 	gazeteci olan Stancu ise, “Kimsenin dikkate almadığı 	uy­gulamaları vaaz etmek, bir rahibin tüm söyleyeceklerinin 	değerini dü­şürür” dedi.

	 	Başrahip 	Novac, “Kutsal Kitap’a karşı gelemeyiz” dedi.

	 	“Elbette 	hayır. Fakat günaha ödün vermememize rağmen, günah işleyene 	karşı daha anlayışlı olmalıyız. Kutsal Kitap zamanlarında, 	ka­dınlar peçe takıp çadıra benzer elbiseler giyiyorlardı. 	O zamanlar bir kızı yoldan çıkarmak için ahlâksızlık 	virtüözü olmanız gerekirdi. Gü­nümüzdeki kadınların 	giysileri ise erkekleri baştan çıkarmak için ta­sarlanmış 	ve fırsatlar çok” diye söze katıldım.

	 	“İsa 	Mesih’in zina eden kadına nasıl davrandığını 	anımsayabiliriz. Orada 	bulunan hiç kimse ilk taşı atamadı. Hepsi uzaklaştılar. İsa 	ka­dına şöyle dedi: “Hiçbiri seni yargılamadı mı? Git, 	artık bundan sonra günah işleme!”

	 	Başrahip 	kaygılıydı, “Günümüzde gençler çok fazla özgürlüğe 	sa­hipler. Onlara yol gösterecek bir rehbere ihtiyaçları 	var.”

	 	Onu 	onayladım ve ekledim: “Cinselliğin Tanrı’nın insanlara 	ver­diği 	bir 	armağan olduğunu da öğretmeliyiz. Cinselliği müstehcenlikten 	arın­dırmak 	için tüm gerçeğiyle açıklamalıyız. Burada ilahiyat söz 	ko­nusu­dur. 	Dünyanın en eski dini kitabı olan ‘Maneva-Darma Sostra’da 	şöyle yazar: 	‘Kadın, erkeğin tohumunu, Tanrı’ya O’nu hoşnut eden bir 	kur­ban olarak sunduğu bir sunaktır.’”

	 	Stancu 	şikâyet edercesine, “Birçoğumuz kadınlara daha yeknesak bir 	gözle bakıyoruz” dedi. “Kullanılacak bir şey – bir zevk 	aracı ya da bir­likte görünebileceğimiz iyi giyimli bir 	bebek gibi. Yemek pişirip te­mizlik yapan bir köle gibi ya da 	ona hizmet ederken erkeğin kendini kaybedebileceği bir ilah gibi. 	Kimse kadını kendisiyle eşit görmüyor; cinsellikten zevk alma 	konusunda bile.”

	 	Başrahip, 	“Önemli olan, seni mutlu edecek bir eş seçmektir” dedi.

	 	Ben 	de, “Ya da senin onu mutlu edeceğin!” dedim. “Tanıdığım 	en mutlu evli erkeklerden biri, köyün en sade kızını seçmişti, 	çünkü onun evlenecek kimse bulamayacağını düşünüyordu.”

	 	Stancu, 	“Ah, ne romantik!” diye geçiştirdi. “Evlilik sadece bir 	ant­laşmadır. Ailem benim için drahoması yüklü bir kız 	bulunca işi bi­tir­diler. Herkesin kendi yoluna gittiği, 	mutlu bir beraberliğimiz var.”

	 	Kendisine, 	“O zaman sen gerçekten evli değilsin” dedim.

	 	“Evlilik 	törenimiz kilisede yapılmıştı, ama…!”

	 	“Roma’daki 	Papa tarafından kutsanmış olsa bile, maddi çıkarlar için 	yapılan 	bir evliliğin Tanrı gözünde geçerli sayılmadığını 	düşünü­yorum” dedim.

	 	Stancu 	güldü. “O zaman çevremizde oldukça fazla geçersiz evlilik var 	sayılır. Erkekler kendilerini zengin kızlara satıyor; tıpkı 	yoksul kızların 	zengin erkeklere satılması gibi. Kalıcı olmayan bir güzellik 	yerine sağlam bir banka hesabına göre değerlendirilmek daha 	mantıklı değil mi?”

	 	Stancu’ya 	ailesi tarafından zengin bir erkekle evlenmeye zorlanan bir genç 	kızın öyküsünü anlattım. Yıllarca mutsuz yaşadıktan sonra 	kendisine 	elbise diken bir terziye âşık olur ve kocasını terk edip onunla 	birlikte yaşamaya başlar. Bu olay nedeniyle kiliseme gelenlerin 	hepsi onunla ilişkilerini kestiler. Bir erkekle evlilik dışı 	ilişki yaşamak gü­nahtır, fakat ben onun durumunu anlamaya 	çalıştım. Ailesi tarafın­dan dayakla ve baskıyla bu 	evliliğe zorlanmıştı. Bu durumda yapıla­cak en iyi şey, bu 	kadını suçlamamak ve geriye dönüşü olanaksız olan bu 	du­rumunu yasal açıdan bir düzene sokması için teşvik 	etmektir. Kilisem­dekilere onu hemen yargılamamalarını 	istedim.”

	 	“Genç 	kadın gözyaşları içinde bana teşekkür etmek için geldi. Ona 	kilise 	üyelerinin kayıtlarının, Tanrı’nın göklerde tuttuğu 	kayıtlarla aynı olmadığını 	söyledim. ‘Tanrı, seni bir başkasının kollarına atan bu 	duy­gularını onaylamasa bile, anlayabilir. Tanrı seni sevmeye 	devam edi­yor.’ Kadın kollarını boynuma dolayıp beni 	öperken, karım kapı­dan içeri girdi.”

	 	Öyküyü 	dinleyenlerin hepsi kahkahayla gülüyorlardı. Stancu, “Ka­rınıza 	bu durumu nasıl açıkladınız?” diye sordu.

	 	“Açıklanacak 	bir şey yoktu ki. Kadın o terziyle mesut bir yaşam sürdü. 	Adam yıllar sonra öldüğünde, eşime olanları anlattım” 	dedim.

	Genellikle 	cezaevlerinin eşcinselliği teşvik ettiği sanılmaktadır. Fakat 	biz bunun hiçbir kanıtını, belki de hastalık, bitkinlik ve 	fazla kalaba­lıktan ötürü, görmüyorduk. Profesör Popp, 	kuşkulanılan bir iki olayın aleyhinde şiddetle konuştu.

	 	Ona, 	günahı kınamamız gerektiğini, fakat çoğunlukla mutsuz bu 	insanları anlamaya çalışmamız ve bu zaaflarını, diğer 	insanların ha­talarını bağışladığımız gibi 	bağışlayarak, onları bulundukları bu du­rumdan kurtarmaya 	çalışmamız gerektiğini söyledim. Felsefesi ve dü­rüstlük 	anlayışıyla “Mesih öncesinde bir Hıristiyan” olarak 	nitelendi­ri­len Sokrat, Michelangelo, Büyük İskender, 	Hadrian, Plato, Leonardo ve günümüzdeki Oscar Wilde ve 	Uluslararası Kızıl Haç Örgütü kuru­cusu olan André 	Dunant’a dek birçok ünlü kişi eşcinseldi. Bunlardan birçoğu 	yapıtlarında derin Hıristiyanlık duyguları yansıtmışlardı.

	 	Popp, 	“Evet, onları biliyorum” diye konuştu. “Fakat tiyatro ve 	sa­nat 	camiasındaki birçokları bu durumlarını açıkça sergileyerek, 	kişisel bir sorunu 	topluma ait bir sorun haline getiriyorlar. Toplum onların bu 	eğilimini 	kınadığı için en azından biraz daha sağgörülü davranmaları 	gerekir.”

	 	Bir 	zamanlar Demir Muhafız olan genç Paul Cernei yakınımdaki bir 	yatakta yatmaktaydı. Bacaklarını yere doğru sallandırarak, 	“Şimdi size yaşamımı mahveden gerçek bir sorun aktaracağım… 	Yıllar önce bir kızla tanışmıştım; adı Jenny olsun. 	Birbirimize âşık olduk. Ancak ken­disini 	eve götürmeme izin vermiyordu. En sonunda evlenebilme­miz için 	babasının 	onayını almaya karar verdim. Evlerinin kapısını çalıp, ismimi 	söylediğimde babası kapıya geldi ve bana şöyle dedi: ‘Oğlum, 	Jenny bana sizin hakkınızda çok şey anlattı!’ Ben ise ona 	dehşetle bakıyor­dum. O bir hahamdı ve yakasında Davut 	Yıldızı’nı ta­şıyordu. Ben ise bir 	Yahudi karşıtıydım. Ne yapacağımı bilmiyordum. Jenny’nin 	Yahudi bir 	aileden geldiğini bilmediğimi mırıldanarak ora­dan 	uzaklaştım.”

	 	Durakladı: 	“O kızı bir daha hiç görmedim. Hiç evlenmedim. Onu asla 	unutamadım. Onun da hâlâ evlenmediğini duydum.”

	 	Cernei’nin 	öyküsü çok etkileyiciydi. Stavrat, “Belki çıktığında, 	eğer 	çok geç değilse…” diye konuştu.

	 	“Evlenebilsek 	bile, hangimizin dinini değiştirmesi gerekecek? Ben bir 	Ortodoks’um, o ise bir Yahudi.”

	 	Ona 	şöyle yanıt verdim: “İnancının senin için bir anlamı 	varsa, o zaman dünyadaki hiçbir şey için onu değiştirmezsin. 	Ya da senin için bir 	anlam taşımıyorsa, o takdirde onu terk etmen daha yararlı 	olacak­tır. 	Birbirinizi sevdiğinize göre, neden ikiniz de kendi seçtiğiniz 	inan­cı­nızda kalmayasınız?”

	 	“Evlenince 	çocuk sahibi olmak isterdim. Onları belli bir inanca göre 	yetiştirmemiz 	gerekir.”

	 	Şöyle 	düşünüyordum; çocukları büyümeye başladıklarında Cernei 	ve karısı onlara kendi inançlarını –biri diğerine saygı 	göstererek– an­latmalı ve daha sonra onların kendi 	seçimlerini yapmalarına izin ver­meliydiler. “Eşine olan 	sevgini, onu uysallıkla ve sabırla gerçeğe ge­tirmek üzere 	kullanabilirsin” dedim.

	 	Cernei, 	“Ailesi din değiştirmesini asla onaylamayacaktır” dedi.

	 	“Onları 	elbette dinlemelidir. Ama ailesinin hatalı olduğunu düşü­nüyorsa 	boyun eğmemelidir.”

	 	Stavrat 	başını salladı, “Anne babana saygı göstermelisin” diye On 	Emir’in birinden alıntı yaptı.

	 	Cernei, 	“Ama generalim. Ben beşikteyken babam bizi terk etmiş. Annem de 	başka biriyle kaçtı. Bir yetimhanede yetiştirildim.”

	 	Hiç 	kimse buna bir yanıt bulamadı.

	 	Cernei 	devam etti: “Keşke o gün evlerinden uzaklaşmadan önce durup 	bir kez daha düşünmüş olsaydım.”

	 	Mahkûmların 	bu tür konuşmalarını sıkça duymuştum. Bizler farları 	arkasında 	olan araçlar gibiyiz. Geriye baktığımızda, verdiğimiz zararı 	ve 	incittiğimiz 	insanları görüyoruz. Ailemize, sağlığımıza ve özsay­gımıza 	vereceğimiz zararları göz önüne almış olsaydık, o şekilde 	dav­ranmamış 	olacağımızı çok geç fark ediyoruz.”

	 	Cernei 	aramızdan ayrıldığında General şöyle dedi: “İyi bir genç. 	Günümüzde 	kişiler yanlış yola saptığında, insanlar daima bunun su­çunu 	kötü 	yetiştirilmelerinde buluyorlar. Ama soyaçekimin de etkisi var 	tabii. 	Hayvan yetiştiriciliğinde türün iyileştirmesine önem 	veriyo­ruz, oysa alçak ve değersiz suçluların kendi 	cinslerini üretmelerine engel olun­muyor.”

	 	Hıristiyanlar 	bu kalıtım temel sorununu göz ardı edemezler. Yetiş­kinleri 	ıslah ediyoruz ya da suçluyu cezalandırıyoruz, fakat anne baba 	olacaklara 	soylarında kalıtım yoluyla bebeğe zarar verecek herhangi bir 	etkenin olup olmadığını hiçbir zaman sormuyoruz. Seks sadece 	bebek­lerin dünyaya gelmesi için var olmaz; yaşamı daha 	saygın ve mutlu kı­lan, kendisine özgü bir değeri vardır. 	Bir anlık zevk için ka­yıtsızca bu dünyaya çocuklar 	getirdiğimiz zaman, mazeretimiz işte bu oluyor ve üremenin kutsal 	bir eylem olduğunu unutuyoruz.

	 	Sürekli 	olarak yemeksiz kalan mahkûmların çoğu, cinsel gereksi­nimi, 	yemekle eşit tutarlar. Yargı Günü insanlar açları 	doyurmadıkları için kınanacaklar. Bazıları şöyle söyler; 	insanlar yapabilecekleri halde eşlerinin 	cinsel açlıklarını tatmin etmemiş, onları yüceltmemiş ve 	mutlu kılmamış 	oldukları için de kınanacaklar.

	 	Toplumsal 	ve ekonomik adaletsizlik olduğu gibi, kuşkusuz cinsel adaletsizlik 	de vardır. Bu adaletsizlik insanların acı çekmesinin en bü­yük 	nedenlerinden biridir. Ne var ki, her yasada, ilahi yasada bile 	ka­çınılmaz olarak, eşit koşullara sahip olmayan insanlara 	eşit görevlerin yüklendiği bir adaletsizlik öğesi vardır. 	Hukuk, zengin ve fakir için, cinselliği yaşayabilen ve 	yaşayamayan için, cahil ve aydın için daima aynı kuralları 	belirler.

	 	Evlilik 	bir onur meselesi olmalıdır. Bu, sadık kalmak üzere üstle­ni­len 	bir görevdir. Aşk bir duygudur ve tüm duygular değişebilir; hiç 	kimse 	sonsuza dek eşit ölçüde sevmez ya da öfkelenmez. Kişi 	yaşlan­dıkça tutku yoğunluğunun azalması doğa yasasıdır. 	Bu yüzden tutku, mutlu bir evliliğin garantisi de olamaz. Başka 	bir şeyin olması gerekir; yani 	sadık kalmak ve karşındakini mutlu etmek konusunda alınacak 	karar.

	 	Herkesin 	cinsel gereksinimlerinin tatmin edilmesi açıkçası olanak­sız 	olduğundan, iffeti buna bir seçenek olarak ele aldık. Katolikler, 	ra­hipler için 	bekâreti onaylıyorlar.

	 	“Şayet 	bekâret zorla kabul ettirilirse ve evlenmek yeminle yasakla­nırsa, 	o zaman bir rahibin bu konuda kendini sakınmakta başarısız 	kal­ması, onun imanına zarar verebilir” dedim.

	 	Profesör, 	“Bekâret büyük bir yaratıcı güce dönüşebilir. Spinoza, 	Kant, Descartes, Newton ve Beethoven hayatlarında bir kadınla 	bir­leş­memişlerdir” dedi.

	 	Bu 	konuda yapılacak en önemli yardımın, erkeklere bu doğal 	gü­dülerini Tanrı’ya ve topluma yararlı olacak başka 	işlere yöneltmelerini öğretmek olduğunu düşünüyordum. 	Kanımca bekâret çok az insan için geçerli 	olabilirdi. Aynı zamanda, bedenlerimizin bencil tutkular uğ­runa 	kötüye 	kullanmak üzere bize ait olmadığını, Tanrı’nın hizmetine 	adan­ması gereken O’nun tapınakları olduğunu daha iyi 	anlamamız ge­reki­yor.

	4 	numaralı odada yatan Boris’e, Profesörle birlikte sırayla 	bakıyorduk. Boris 	sürekli olarak öksürüyordu. Doktor Aldea, “Eğer bir şeyler 	yerse, 	bir on gün daha yaşayabilir. Ona fazla yardım edemiyorum. Beni 	döv­müş 	olduğu için pişmanlıkla dolu. Beni görmek ona zarar ve­riyor” 	dedi.

	 	Boris’in 	bizim hücreye nakledilmesinin mümkün olup olamayaca­ğını 	sordum. Doktor Aldea bu işi halledebileceğini söyledi. Kısa bir 	süre 	sonra Boris’i yanımdaki yatağa taşıdılar ve ben yaşamının 	son haftasında 	ona hastabakıcılık yaptım.

	 	Gözlerimizin 	önünde eriyip gidiyordu. Saçları dökülmüş, avurtları 	çıkmıştı. Yüksek ateşten sürekli terliyordu. Terini bir 	süngerle silmeye çalışıyordum.

	 	“Artık 	son çok yaklaştı! Bir rahip bana cehennemde kavrulacağımı 	söylemişti. Hadi bakalım, öyle olsun!”

	 	Boris’e, 	“Böyle konuşmasının nedeni neydi?” diye sordum.

	 	“Acılarım 	ve sıkıntılarım yüzünden Tanrı’ya küfrediyordum. Ra­hip 	bana sonsuza dek cezalandırılacağımı söyledi.”

	 	Valentin 	adındaki bir rahip söze karıştı, “İnsanlar Komünist 	Parti’ye de 	küfrediyorlar, ama Parti sonunda bir gün onları serbest 	bı­rakabilir. Cehennem 	sonsuz olsaydı, Tanrı da bizim Gizli Po­lis’imizden daha 	kötü 	olurdu” dedi.

	 	Boris’in 	gözleri birden açıldı, “Yani siz sonsuz ateşin varlığına 	inanmadığınızı 	mı söylemek istiyorsunuz?” dedi.

	 	“Kutsal 	Kitap’taki cehennemin 	sonsuzluğu 	öğretisi kuşkusuz öznel olarak doğrudur; ama cehennem nedir? 	Dostoyevski bunu vicdanın bir hali 	olarak adlandırır; o, Ortodoks bir imanlıydı. ‘Karamazov 	Kardeş­ler’ 	romanında cehennemden, ‘Sevememekten ötürü çektiğimiz acı’ 	olarak söz eder.”

	 	Boris, 	“O tür bir cehenneme aldırış edeceğimi sanmıyorum!” dedi.

	 	“Sevginin 	olmadığı bir yerde yaşamanın nasıl olabileceğini belki de 	hiç 	bilmemişsinizdir. Kötülerin yanında onlara eşlik etmek üzere 	sadece 	kötülerin olduğu bir ortam, bunun neye benzeyeceğini hayal 	etmeye çalışın! Bir fıkrada şöyle anlatılır: Hitler 	cehenneme gittiğinde hemen Mussolini’yi bulup sormuş, ‘Burası 	nasıl bir yer?’ Mussolini ise, ‘Çok kötü değil, fakat çok 	fazla zorunlu çalıştırma yaptırıyorlar’ demiş. Ar­dından 	da ağlamaya başlamış. Hitler ona, ‘Haydi Duce, en kötüsünü 	anlatın bakalım!’ demiş. Mussolini, ‘En kötüsü şu: İşçi 	par­tisinin ba­şında Stalin var’!”

	 	Boris 	gülümsedi. “Aşağıda eski patronum Ana Pauker ile 	karşı­laş­maktan kesinlikle nefret ederdim” dedi. 	“Tanrı’ya sövdüğüm için son­suza 	dek yanacağımı söyleyen Katolik rahip iyi bir adamdı. Kim­seye 	bir 	zarar vermemişti. Fakat yine de Tanrı’nın, sadece intikam 	al­mak için bana ebediyen işkence edeceğini düşünüyordu. 	İnandığı Tanrı kendi­sinden daha da kötüydü.”

	 	Rahip 	Valentin, “Cehennemde olanların bunu sonsuz bir cezalan­dırma 	gibi hissettiklerinden kuşku duymuyorum. Kutsal Kitap’ta bu, 	cezaevi bizlere nasıl sonsuz geliyorsa, o anlamda sonsuz olarak 	adlan­dırılır. 	Ama en kötü koşullar altında bile insanların Tanrı’yı 	sevdikle­rini 	ve 	geçmişte yanlış yaptıklarının farkına vardıklarını 	görüyoruz. İsa Mesih’in 	dilenci ile zengin adam benzetmesinde, zengin adamın yüre­ğinin 	ölüler diyarında değiştiğine dair işaretler vardır! Hep 	bencil biri olmuştur, 	fakat şimdi kardeşleri için kaygı duymaktadır. Doğadaki hiçbir 	şey sabit değildir. Eğer ölüm diyarında iyiliğe doğru bir 	değişim oluyorsa, o zaman bu umuda doğru bir kapı açar!”

	 	Boris 	bitkin bir sesle yanında yatanlara seslendi: “Haberler iyi 	ar­kadaşlar! Valentin yine de ebediyen kızartılmayabileceğimizi 	söylü­yor!”

	 	Her 	yandan gülüşme sesleri geldi. Frimu, Stavrat ve diğerleri 	ya­nı­mıza geldiler.

	 	Frimu, 	“Peki, benim cezam ne olacak?” diye sordu.

	 	Frimu 	obur biriydi. Ona şöyle dedim: “İlk dönem Hıristiyanları 	ölüm diyarına göçüp orada bir şölen sofrası görmüş olan 	bir adamın öyküsü anlatırlardı. Adam masanın çevresinde 	tarihte ünlü olan birçok kişi görmüş ve onlara sormuş: ‘Siz 	her zaman böyle ziyafet sofrasında mı yersiniz?’ ‘Gayet 	tabii, biz her istediğimiz yemeği ısmarlayabiliyo­ruz!’ ‘O 	zaman sizin cezanız nedir?’ ‘Cezamız şudur; yemeği tutan 	elimizi asla ağzımıza götüremiyoruz.’ Yeni gelen kişi, bir 	çare buldu­ğunu sanıp, ‘O zaman neden yanınızda oturan 	kişiyi siz kendiniz ye­dirmeye çalışmıyor ve onun da sizi 	yedirmesine izin vermiyorsunuz?’ diye sormuş. Karşısındaki 	şöyle bağırmış, ‘Ne, ona yardım etmek mi? Aç kalırım 	daha iyi!’”

	 	General 	Stavrat şöyle dedi: “Okulda ve kilisede tövbe ve iman et­meden 	ölenleri Tanrı’nın sonsuza dek cezalandıracağını 	öğrenmiştim. Aldığımız öğretiş buydu.”

	 	“Aklınızla 	almış olabilirsiniz, ama muhtemelen yüreğinizle alma­dınız, 	general. Çevremizde haksız yere acı çektikleri için Tanrı’ya 	küf­reden ve O’nun varlığını reddeden birçok insan 	görüyoruz. Onlar el­bette düşüncelerine, sözlerine ve 	eylemlerine göre yargılanacaklar. Ve sonra? Öldürülme 	tehlikesiyle karşı karşıya olan bir yabancı gördüğü­nüzü 	düşünün – koşup ona yardım eden ilk siz olurdunuz. Eğer bir 	Hı­ristiyan 	da komşusunun ebediyen cehennemde cezalandırılacağına 	ger­çekten inanıyorsa, tövbe ve iman etmesi için her gün, 	her gece onu ikna 	etmeye 	çalışmalıdır. Bunun gerçekleşmediğini görmek ne kadar 	üzücü!”

	Boris’in 	eski önyargıları tek tek yok oluyordu. Ancak daha neşeli ol­ması 	gerekirken gün geçtikçe daha keyifsiz oluyordu. “Yaşamımı 	mahvettiğimi 	düşünüyorum” dedi. “Akıllı olduğumu sanıyordum. Son elli 	yıl içinde birçok insanı yanlış yola saptırdım. Eğer senin 	Tanrın varsa, O beni Cennet’e kabul etmeyecektir! Ben de aşağı 	inip, o yaşlı inek Ana Pauker’ın yanına katılacağım – 	işte şimdi gerçekten korku­yorum!”

	 	Uyuyamadığı 	gecelerde çoğu kez benden kendisiyle konuşmamı istiyordu.

	 	“Ben 	ölünce benim için kim dua edecek?” diye sordu. Luteryen­ler’in 	ölüler için dua edilmesini yasakladığını zannediyordu. Ona 	Mar­tin 	Luther’in böyle bir duayı yasaklamadığını, fakat kimse­nin, 	önce kaygısızca 	günah işleyip sonra para ile bir rahibin kendisi için dua 	et­mesiyle Araf’ın ateşinden kurtulabileceğini düşünmesini 	istemediğini söyledim.

	 	Rahip 	Valentin şöyle dedi: “Bizler her gün, ölmek üzere olan diğer 	mahkûmlar için dua ediyoruz. Katolikler ve Protestanlar dört yüz 	yıl önce resmi dualar konusunda tartışmışlardı diye, ruh 	bedeni terk eder­ken dua etmeyi kesmek bir sevgi eylemi 	olmazdı.”

	 	“O 	zaman duanın onlara yararı olur mu?”

	 	Valentin, 	“Evet” dedi. “Tanrı önünde her şey diridir – benim için 	de 	öyle 	olmalıdır. Ve eğer onlar yaşıyorsa, eminim dua onlara yardım 	edebilir.”

	 	Boris 	gülerek, “Sizin yerinizde olsam, benim için dua ederek za­manımı 	harcamazdım” diyerek hafifçe güldü ve bir öksürük nöbetine 	girdi.

	 	Valentin, 	“Eminim siz de pek çok iyilik etmişsinizdir. Elbette çok daha 	kötü insanlar var. Ama ben en kötüleri için dua ediyorum – 	Sta­lin, 	Hitler, Himmler, Beria.”

	 	Boris 	zayıf bir sesle bana sordu: “Duanızda ne diyorsunuz?”

	 	“Tanrım, 	en büyük günahkârları ve cânileri ve en kötülerin ara­sında 	beni de bağışla lütfen”

	 	Boris’in 	yanında uzun bir süre oturdum. İçerisi öylesine sessizdi ki, 	yandaki hücreden Frimu’nun övüngen sesini duyabiliyorduk. 	Ku­lağı­mıza onun aşk maceralarını dinleyenlerin gülme 	sesleri geliyordu.

	 	Boris 	birkaç saat sessizce yattı. Uyumuş olduğunu zannettim. Ani­den 	şöyle mırıldandı: “Nasıl bir şey acaba?”

	 	“Ne?” 	diye sordum

	 	“Tanrı’nın 	yargısı. Yüksek bir taht üzerinde oturarak, ruhlar önüne 	geldikçe, ‘Cennet, Cehennem… Cennet, Cehennem’ mi diyor? 	Haya­limde böyle bir şey canlandıramıyorum.”

	 	Ona 	bunu nasıl hayal ettiğimi anlattım. “Tanrı, arkasında büyük 	bir perde olan bir tahtın üzerinde oturmaktadır. Bizler bir bir 	O’nun önüne geliriz. Tanrı sağ eliyle bir işaret yapar ve 	perdenin arkasından birbi­rinden 	harika varlıklar çıkar; o kadar göz kamaştırıcılardır ki 	onlara bakmaya 	dayanamayız. Bu varlıkların her biri yargılanacak olanların her 	birinin önünde durur. Suçlanan bizler şöyle sorarız: ‘Benimle 	bir­likte 	duran bu harika varlık kim?’ Tanrı şöyle yanıtlar: ‘Eğer 	bana itaat 	etmiş olsaydın, o sen olacaktın.’ Bunun ardından da, 	itaatsizlik etmiş olanlar için, büyük pişmanlığın ebedi 	gazabı gelir.”

	 	Boris 	, “Pişmanlık” dedi.

	 	Boris 	o gece bir kanama geçirdi. Onunla çok zor anlar yaşadım. 	Ardından 	komaya girdi. Gözleri boşluğa dikili, bir saat kadar yattı. 	Nabzı 	zayıflamıştı, ama hâlâ atıyordu. Aniden elini geri çekip 	dikleşti. Ruhun 	bedenden ayrılmasını çağrıştıran bir çığlık attı, “Rab 	Tanrı, beni bağışla!”

	 	Çevremizdeki 	bazı mahkûmlar uyandılar ve kızgınlıkla homurdan­dılar, 	ama az sonra tekrar uykuya daldılar.

	 	Tan 	yeri ağardığında Boris’in bedenini yıkayıp gömülmek üzere 	hazırlamaya başladım. Bu arada koridorun sonundaki hücredeki 	Orto­doks 	piskoposa birinin öldüğü haberi verildi. Birazdan geldi ve dini 	törene 	başladı. Ben de bu arada yapmakta olduğum işi sürdürdüm. 	Pis­kopos 	arada sırada durup bana şöyle fısıldıyordu: “Ayağa kalkın! 	Biraz saygı 	gösterin!” Ama ben aldırış etmedim. Ayin bittiğinde, 	pis­kopos beni yine azarladı.

	 	Ona 	şu yanıtı verdim: “Geçen hafta boyunca, bu adam ölüm 	döşe­ğindeyken siz neredeydiniz? Su istediğinde kâseyi 	ağzına götürdünüz mü? Şimdi niye sadece onun için hiçbir 	anlamı olmayan bir ayin için buraya geldiniz?”

	 	Her 	ikimiz de kızgındık. Boris’in yüreğinin derinlerinden kopan, 	“Rab 	Tanrı, beni bağışla!” haykırışının yanında, onun yaptığı 	bu ayin o 	kadar sığ kalıyordu ki!

	1955 	yılı baharında siyasi yumuşama işaretleri gelmeye başladı. 	Bir­ta­kım cezaevi kumandanları “sabotaj” suçlamasıyla 	tutuklandılar. Bu “sabotajcıların” kurbanları olan işçi 	kölelerin birçoğu Tirgul-Ocna’ya getirildi. Gelenler için 	yatacak yer bulunması gerekiyordu. Haziran başında 	başka bir cezaevine nakledilecek mahkûmların arasında ben de 	vardım.

	 	Doktor 	Aldea, “Hareket edecek durumda değilsiniz, ama yapabile­ceğimiz 	hiçbir şey yok. Kendinize dikkat edin. Elinize tekrar bir mik­tar 	streptomisin geçerse, sakın etrafa dağıtmayın!” dedi.

	 	Gözyaşları 	içinde dostlarıma veda ettim.

	 	Profesör 	Popp, “Tekrar buluşacağız, bunu biliyorum” dedi.

	 	İsmimin 	yüksek sesle bağırılarak okunduğunu duydum ve avluya çıkıp 	sıra halinde bekleyen diğer mahkûmların arasına katıldım. 	Başla­rımız tıraş edilmiş, yamalı cezaevi giysileri 	içinde, elimizde sahip ol­duğumuz tek şey olan 	bohçalarımızla, garip bir görüntü sergiliyorduk. Bazılarımız 	yürüyemiyordu bile, buna rağmen uzun ceza almış olanla­rımızın 	bir adım öne çıkması emredildi. Yere yatırıldık ve ayak 	bilek­lerimiz zincirlendi.

	 	Siyasi 	görevli zincirleri takan demircinin yanından ayrılmıyordu. Sıram 	geldiğinde, görevli alaycı bir ifadeyle gülümseyerek, ”Vasile 	Georgescu! Eminim, zincire vurulmanız konusunda söyleyecek bir 	şeyleriniz 	vardır” dedi.

	 	Yerde 	yan tarafıma yatıyordum, başımı kaldırıp baktım, “Evet, 	teğ­men. Sizi bir ezgiyle yanıtlayabilirim.”

	 	Görevli, 	ellerini arkasında kavuşturarak, “Evet, lütfen! Eminim herkes 	sizi duymak isteyecektir” dedi.

	 	Halk 	Cumhuriyeti’nin milli marşının açılış dizelerini söyledim. 	“Kırılmış 	zincirler arkamızda kaldı...” Demirci son bir çekiç 	darbe­siyle 	zincirleme 	işini bitirdi ve ardından derin bir sessizlik hâkim oldu. Şöyle 	ekledim: “Kırılmış zincirleri arkada bıraktığınızı 	söylüyorsunuz, ama bu yönetim diğerlerinden fazla insanı 	zincire vurmuştur.”

	 	Teğmen 	söyleyecek bir şeyler bulmaya çalışırken nöbetçi odasın­dan 	nakliye aracının geldiği bildirildi. İstasyona götürüldük ve 	va­gonlara bindirildik. Trenin hareket etmesine dek saatlerce 	öylece yat­tık. Tren hareket ettikten sonra, vagonun camları 	boyalı küçük pencere delikle­rinden 	kısmen ormanı ve dağları görebiliyorduk. Sıcak ve güzel bir 	yaz günüydü.





	V. BÖLÜM


	 	Ovalık 	arazi üzerinde Bükreş’in batısına doğru yaklaşık 300 	kilo­metre yol kat ettik. Trenimizin sürekli durması nedeniyle 	bu yol­culuk iki gün iki gece sürdü. Varış noktamıza daha 	ulaşmadan, nereye götürül­düğümüzün haberi yayılmıştı. 	En sonunda kötü bir cezaevi ola­rak ün salmış olan 	Craiova’nın yüzyıllık kalın duvarlarını gördük.

	 	Zincirlerimiz 	taş döşeli avluda çıkarıldı; karanlık ve kirli 	koridor­lardan 	ite kaka yürütüldük. Küçük gruplar halinde hücrelere 	atıldık. Hücrelerden 	protesto sesleri geliyordu: “Burada yer yok! Biz zaten 	ka­labalıktan nefes alamıyoruz!” Nöbetçiler yeni gelenleri 	hücrelere zorla sıkıştırıyordu. Görüntü, iş çıkışı 	saatlerindeki metro kalabalığını andı­rıyordu; tek farkı, 	memurların ellerindeki coplardı.

	 	Belime 	inen bir darbeyle hücreye atıldım; kapı arkamdan gürül­tüyle 	kapandı. 	İçerideki ağır koku midemi bulandırdı. İlk önce hiçbir şey 	göremedim. 	Ellerimle etrafımı yokladım; çıplak ve terli bir bede­nin 	te­masıyla 	irkildim. Tavandaki cılız ışığa gözüm alıştığında, 	zor­lukla nefes almaya 	çalışan yarı çıplak mahkûmların doldurduğu ran­zaları 	seçebil­dim. Geri kalan mahkûmların bazıları yere oturmuş, 	ba­zıları da duvar­lara yaslanmış duruyordu. Kimsenin 	yanındakini uyan­dırmadan ve kü­fürlerine maruz kalmadan 	hareket etme olanağı yoktu.

	 	Bu 	hücrede kaldığım iki ay boyunca dışarıyla tek temasım 	tuvalet kovalarını boşaltmak için lağım kuyusuna gidişlerim 	oldu.

	 	Hücredeki 	mahkûmlara rahip olduğumu söyledim ve kısa bir dua ettim. 	Birkaçı bana küfretti, ama birçoğu sessizce dinledi. Ardından, 	karanlığın içinden birinin ismimi seslendiğini duydum.

	 	Bu 	ses şöyle dedi: “Sizi sesinizden tanıdım. Yıllar önce Din 	İşleri Kongresi’ndeki konuşmanızda ben de oradaydım.”

	 	Kendisine 	kim olduğunu sordum. “Yarın konuşuruz” diye yanıt­la­dı.

	 	Uzun 	gece, sabah 5’te gardiyanlardan biri tarafından duvarda asılı 	olan 	demiryolu rayına, demir çubukla vurularak çalınan kalk borusuyla 	sona 	erdi. Ranzasından bana seslenen mahkûm aşağı inip elimi sıktı. 	Ufak tefek biriydi, başında bir kumaş sarılıydı.

	 	Kızarmış 	gözleriyle beni süzüyordu. “Karanlıkta sizi sesinizden 	ta­nıdığım iyi oldu, yoksa görsem tanıyamazdım. Parti, 	karşı çıkan ko­nuşmalarınızın intikamını almış, 	belli oluyor. Ne kadar da zayıflamış­sınız!”

	 	Bu 	kişi, Nesim adında bir hocaydı. 1945 yılındaki Din İşleri 	Kong­resi’ne az sayıdaki Müslüman cemaatinin temsilcisi 	olarak katılmıştı.

	 	Hocayla 	dostluğumuz Craiova’daki ilk yemeğimi yemeye çalışır­ken 	başladı. Yağlı ve berbat çorbanın kokusu, çorba hücreye 	getiril­meden önce burnumuza ulaştı. Üzerinde çürümüş 	lahana kırıntıları ve yıkan­mamış sakatat parçaları 	yüzüyordu. Verileni yemek zorunday­dık, ta­bağımı 	bitirdim.

	 	Midesi 	altüst olan hoca, “Bunu nasıl yiyebiliyorsunuz?” diye sordu.

	 	Bunun 	Hıristiyanlar’a ait bir sır olduğunu söyledim. “İncil’den 	Aziz Pavlus’un 	Romalılar’a Mektup’undaki şu sözlerini anımsıyorum; 	‘Se­vinenlerle sevinin.’ Ardından, şimdi Amerika’da 	kızarmış tavuk ye­mekte olan dostlarımı düşünüyorum; 	onlarla birlikte Tanrı’ya şük­redi­yorum ve çorbamdan 	bir kaşık alıyorum. Daha sonra İngiltere’de rosto yiyor 	olabilen dostlarımla birlikte seviniyorum. Ardından bir yudum 	çorba daha içiyorum. Böylece, dost ülkelerdeki sevinenlerle 	birlikte seviniyorum ve böylece de hayatta kalıyorum.”

	 	Sıcak 	yaz gecelerinde hocayla aynı ranzayı paylaştık. Yerde 	yat­madığım için şanslı sayılırdım.

	 	Hoca 	öksüren ve sürekli kıpırdayan diğerlerine bakarak, “Çok 	sa­kin 	yatıyorsunuz” dedi. “Ne düşünüyorsunuz? Aziz Pavlus size 	şimdi de yardım ediyor mu?”

	 	Ona 	şöyle yanıt verdim: “Evet, Batı’da yaşayanların konforlu 	evle­rini, kitaplarını, seyahat planlarını, dinledikleri 	müzikleri, eşleri ve ço­cuklarına olan sevgilerini düşünerek 	onlarla birlikte seviniyorum. Ve Aziz Pavlus’un Romalılar’a 	Mektup’undaki ayetin ikinci bölümünü anımsıyorum; 	‘Ağlayanlarla ağlayın’. Batı’da binlerce kişinin bizi 	dü­şündüklerine 	ve dualarıyla yardımcı olmaya çalıştıklarına kuşkum yok.”

	Cezaevindeki 	insanların çoğu görüşlerini kendinden emin bir şekilde öne 	sürmek gereğini hissederler. Çekişmeyi severler. En basit bir 	söz­den kavga çıkarabilirler. Hakarete hakaretle karşılık 	vermeyen biriyle karşılaştıklarında, ona daha fazla eziyet 	ederler. Craiova cezaevinin o ağır koşullarında, yaşadığım 	sıkıntılar benim için neredeyse başa çıkıl­maz olmuştu. 	Vaaz ederken, sesimi kasıtlı horlama ve homurtu sesle­rinin 	üzerinde tutmak için bağırmak zorundaydım. Mahkûmlar umutsuz 	bir 	can sıkıntısı içindeydiler. Ruhsal donanımları yoktu ve 	alışık ol­dukları vakit geçirecek şeyleri arıyorlardı. 	Vaazların tartış­maya, tartış­maların da kavgaya 	dönüştüğünü gördüm. Fakat anlatacak bir öyküsü, 	özellikle bir suç öyküsü olan kişi her zaman dinleyici 	topluluğu bulu­yordu. Bu nedenle, onlara kendi kurguladığım 	ve Hıris­tiyanlık’la ilgili bir 	mesajın merkezi, fakat göze çarpmayan bir ko­numda olduğu 	öyküler 	anlattım.

	 	Öykülerimin 	en beğenilen kahramanı, Romanya’da herkesin tanı­dığı 	Pipa 	isimli bir hayduttu. Onlara annemin henüz bir genç kızken, 	Pipa’yı nasıl 	bir kez mahkemede görmüş olduğunu ve vahşi bakışla­rını 	hiç unutmadığını 	anlattım.

	 	Pipa’nın 	ailesi varlıklıydı ve o daha çok küçükken ölmüşlerdi. Pipa 	bir vasinin himayesine verilmişti. Bu kişi Pipa’nın mallarını 	dolan­dır­mıştı. Daha sonraları Pipa bir handa 	çalışmaya başlamıştı. Hancı Pi­pa’ya, kazandığı 	paraları o askerden dönüp kendisine bir iş açmak is­teyene 	dek saklayacağına söz vermişti. Pipa askerden döndüğünde, 	han­cı 	yapmış oldukları bu antlaşmayı inkâr etmişti. Pipa’nın 	öfkeden göz­leri kararmış ve hancıyı bıçaklayarak 	öldürmüştü.

	 	Pipa 	artık bir kanun kaçağı olmuştu. Dağdaki mağarasından kente 	iniyor ve sadece hanlara baskın yapıyordu. Yıllar boyunca otuz 	altı hancıyı 	öldürdü. (O anda dinleyicilerimden hayret ıslıkları gelmeye 	başladı). 	Yalnızlık çektiği söylenemezdi. Kendisi gibi kanun kaçağı 	iki 	ar­kadaşıyla 	birlikte, çalmış oldukları en şık takımları giyip köye 	indiler 	ve 	üç kızı kendileriyle birlikte yemek yemeğe ikna ettiler. 	Ye­mekteyken şaraba 	ilaç kattılar ve kızları mağaralarına kaçırdılar.

	 	Öykünün 	buraya kadarı gerçekti. Bu noktadan sonra benim kur­gum 	başlıyordu. 	Kızlar uyandıklarında kendilerini kaçıranlara “Bin Bir Gece 	Masalları” tarzında öyküler anlatarak onları kendilerinden 	uzakta tut­mayı başarmışlardı. Bu maceralar daima, en güzel 	kızın İn­cil’in öykü­sünü 	anlatması ve kanun kaçaklarını Mesih’e kazandırma­sıyla 	sona eriyordu.

	 	Radion 	isimli bir ormancı, “Rahip, birçok suç öyküsü dinledim, ama 	hiçbiri 	sizinkine benzemiyordu. Sizinkilerin sonunda her zaman haydut, 	kurban ve polisler birlikte kiliseye gidiyorlar” dedi.

	 	Çok 	beğeni toplayan bir başka öyküm ise Dillinger’e aitti. Onun, 	yoksulluğun dibinden, Amerika’nın en korkunç ve en ünlü 	gangsterli­ğine yükselişi hücredekilerin birçoğunun 	yaşamıyla özdeşleşebilirdi. Mahvolmuş 	bir çocukluk dönemi ya da sosyal adaletsizlikler, genel­likle, 	suça uzanan yolun başlangıç taşlarını oluştururlar. 	Dillinger, suç yaşa­mına bir sinema gişesinden birkaç dolar 	çalarak başlamıştı.

	 	Pipa 	ve Dillinger’in bu duruma nasıl düştüklerini anlayabildiğimiz 	zaman, onlara merhamet duyabileceğimizi söyledim. Merhametin 	sev­giyi doğurduğunu ve insanların birbirlerini sevmesinin de 	Hıristi­yan­lık’ın ana hedefi olduğunu söyledim. 	Kişileri yargılayıp mahkûm edi­yoruz, ama onları suçtan 	kurtarabilecek olan sevgiyi nadiren göste­ri­yoruz.

	 	Öykülerime 	istek o kadar fazlaydı ki, günün yirmi dört saatini onlara 	öykü 	anlatarak geçirebilirdim. Daha sonraları Hıristiyan bakış 	açı­sıyla ele aldığım edebiyat klasiklerine geçtim; 	onlara Dostoyevski’nin ‘Suç ve Cezası’nı, Tolstoy’un 	‘Diriliş’ini bölümler halinde anlattım.

	 	Diğer 	mahkûmlar da sık sık kendi öykülerini anlatıyorlardı. Bu 	öy­küler, 	acıklı ya da gülünç ya da her ikisi olabiliyordu. Ormanda 	bak­tığı 	ağaçlar gibi uzun ve ince olan ormancı Radion sâkin bir yaşam 	sür­müştü – ta ki bir gün iki arkadaşıyla birlikte 	ormandan çıktıktan sonra geriye dönüp baktığında ağaçları 	alevler içinde görene dek.

	 	“Köye 	vardığımızda tutuklandık ve orman yangını çıkartmakla 	suçlandık” 	dedi. “Bölgedeki ‘kolektifi’ sabote etmek amacıyla yangın 	çıkardığımız konusunda bir itirafta bulunana dek dövüldük. 	Ama du­ruşmamız 	sırasında gerçek suçlu öne çıkarak suçunu itiraf etti ve 	biz­ler 	de tahliye edildik.”

	 	“Ancak 	serbest bırakılmadık. Bizi tekrar Polis Merkezi’ne götür­dü­ler 	ve, ‘Daha başka neler yaptığınız, şimdi itiraf edin!’ 	dediler. İş­kence altında tümüyle uydurulmuş bir sabotaj 	komplosunun sorumlu­ları ol­duğumuzu itiraf etmek zorunda 	bırakıldık. Acının durması için ne is­terlerse 	yapabilirdim!” On beş yıla mahkûm olmuşlardı.

	 	Craiova’da 	benzeri öyküler çoktu. Cezaevinde kısa bir süre içinde 	birbirimizi çok yakından tanıdık. Sinirli ve gerilimi yüksek 	bir ortamın içindeydik. 	Kimse kendisine ters düşülmesine tahammül edemiyordu ve 	tüm orantı ya da mantık kavramı kaybolmuştu.

	 	Knut 	Hamsun’un “Açlık” adlı romanını anlattığımda beni 	izleyen gözlerin parıldadığını fark edebiliyordum. Akşam 	yemeği için dağıl­dı­ğımızda, Herghelegiu adlı bir 	mahkûm anlattıklarımdan çok etkilen­di­ğini söyledi. 	Kendisine, ekmeğinden bir parçasını, verilen yemekleri Kur’an’da 	yasaklanan domuz yağı içerebileceği korkusuyla yiyeme­yen 	Hoca 	ile paylaşmasını önerdim. Öyle görülüyordu ki, 	anlattıkla­rım Herghelegiu’nun 	yüreğini etkileyebilmiş, ama midesini etkileye­me­mişti. 	Bu önerimi duymazdan geldi.

	 	Aydınlar 	sözcüklerin esiriydi. Amerikalılar’ın yeni bilimsel 	buluş­larından birinin bahsi geçse, diğerleri bunun bir ABD 	propagandası ol­duğunu 	söyleyerek küçümsüyordu. Çağdaş bir Rus yazarından söz 	edilse, 	onun devletçe desteklenen, düşük kaliteli eserler yazan bir 	ya­zar olduğu iddia ediliyordu. Katolikler, Yahudi düşünürlerin 	bilgeli­ğini red­dediyordu. 	Yahudiler ise kilisenin görüşünü çok az biliyordu.

	 	Bir 	keresinde onlara, geceleri zihnimde tasarlamakta olduğum bir dini 	kitaptan söz ettim. Peşinen hüküm verildi. Ortodoks bir mahkûm, 	“Luteryenizm ile doludur!” dedi. Bir diğeri, “Sizin bir 	Protestan oldu­ğunuzu anlamak çok kolay” dedi. Birkaç gün 	sonra bu ikiliyle tekrar konuşurken, “ünlü bir Rumen yazar” 	Naie Ionescu’nun, “Gerçeğin So­runu” 	adlı yapıtından uzun alıntılar yaptım. Sözlerimi büyük 	ilgiyle karşıladılar. 	Düşüncelerimin adilce değerlendirilmesini istiyorsam, bu 	düşüncelerin isimsiz olarak bir kitapta basılmasının daha iyi 	olacağına karar 	verdim. Çünkü zihnimden tasarladığım kitap ve onlara 	aktardı­ğım 	Ionescu’nunki aslında aynıydı.

	 	Alexandru 	isimli genç bir öğrenci, kendine ait bir şiirden dizeler 	okuduğunda, 	dinleyiciler onu küçümsercesine gülümsediler. Ona ses­sizce 	başka bir şiirini –ama bu sefer Shakespeare’in bir sonesi 	oldu­ğunu 	söyleyerek– okumasını önerdim. Şiirini bitirdiğinde 	eleştirmen­ler hep bir ağızdan, “Harika!” diye tezahürat 	yaptı. Alexandru’nun bu sırrını açığa vurmadan, onlara ünlü 	isimlerden gereğinden fazla etki­lenme­memiz gerektiğini 	anlattım. Sırf Shakespeare, Byron gibi İngiliz şair­lerini 	ele alırsak, onların çoğu kez değersiz düşünceleri 	yücelttikle­rini görürüz.

	 	Eski 	bir süvari albayı aynı görüşte değildi. “Ben bir edebiyatçı 	de­ğilim, ama Gunga Din’e her zaman hayran kalmışımdır. 	Yazar Kipling kitabında kahraman bir asker yaratmış!”

	 	Ona, 	“Gunga Din benden daha üstün bir insan olmuş olabilir, ama 	İngilizler’in 	hesabına kendi halkına karşı savaşırken yaşamını kay­betti. 	Ruslar’la birlik olup kendi ulusuna karşı savaşırken ölen bir 	Rumen hakkında ne söylerdiniz?”

	 	İngiliz 	dili uzmanı olan bir mahkûm, Shakespeare’in düşünsel 	soy­luluğunu övdü.

	 	Ona, 	Shakespeare’in eserlerini kaleme aldığı dönemlerde, Reform 	hareketi 	ve Püritenlik meselelerinin sokaktaki sıradan insanlar ara­sında 	bile heyecanlı tartışmalara yol açmakta olduğunu, oysa belge 	olarak elinde sadece Shakespeare’in oyunları olan bir tarihçinin, 	Hı­ristiyan­lık’ın 	İngiltere’ye ulaşmış olduğunu çok zor fark edebileceğini 	söyle­dim.

	 	“Tüm 	oyunlarında tek bir Hıristiyan karakter bile yok. Zavallı 	Cor­delia belki bir istisna sayılabilir. Cladius rakibini 	katleder. Kraliçe ko­casının 	katiliyle evlenir. Polonius bir entrikacıdır. Hamlet unutamaz ve 	öç almanın düşüyle yaşar. Ophelia’nın tek kaçış yolu 	çıldırmaktır. Ot­hello profesyonel bir katildir. Iago hile 	ve kinizm ustasıdır… Shakes­peare, muhteşem bir şair ve 	doğuştan bir psikologdu, ama bir Hıristi­yan’ın 	karakterine dair hiçbir fikri yoktu.”

	 	Uzman, 	“Belki de betimlenecek ‘Hıristiyan karakteri’ diye bir şey 	yoktur” dedi.

	 	Kendisine, 	cezaevinde sadece birkaç haftadır bulunduğunu bildi­ğimi 	ve eğer daha uzun süreyle kalmış olsaydı, bunu daha iyi 	öğren­miş ola­bileceğini 	söyledim. O zaman cezaevinde yaşadığım deneyim­lerimdeki 	iyiliklerin 	–son nefeslerinde tövbe eden günahkârlar, bizim de sonunda 	affedilmeyi beklediğimiz gibi, kendi katillerini bağışlayan 	azizler– bir kısmını 	onun da fark edebileceğini söyledim. Kendisine, Shakes­peare’in 	yapıtlarının içindeki kayıp büyük Hıristiyan ozanı 	gösterebil­mek için (II. Richard adlı oyundan) birkaç dize 	okudum:

	 	Derler 	ki, ölüm döşeğinde olanların söyledikleri

	 	Ciddi 	müzik gibi dikkat gerektirir.

	 	Saatleri 	sayılı olanlar boşa harcamazlar zamanı,

	 	Acı 	içinde olanlar doğrudan ayrılmazlar.

	 	Oysa 	Shakespeare bu dizeleri İsa Mesih’in çarmıh üzerindeki son 	sözlerine ne kadar iyi uygulayabilirdi.

	Hocanın, 	Tanrı’nın iradesine boyun eğme konusunda öğretecek çok şeyi 	vardı. İncil’den sonra dünyada en fazla okunan kitap olan 	Kur’an’ın her bölümünün “Rahman ve Rahim olan Allah’ın 	adıyla” sözleriyle 	başladığını ve bu ilkeyi günlük yaşamının her alanında 	uy­gulamaya 	çalıştığını söyledi. Nesim günde beş kez sert zemin 	üze­rinde, 	kıbleye doğru dönerek saygıyla secde ediyordu.

	 	Diğer 	mahkûmlar onunla alay ediyordu. Onlara, “Bir İngiliz bread, bir 	Alman brot, bir İtalyan pane dediği zaman hepsinin de ekmekten söz 	ettiğini biliyoruz. Gheorghe bir Katolik, bu nedenle haç işaretini 	böyle yapıyor. 	Carol ise Ortodoks bir imanlı; o da böyle yapıyor. Bir Vaftizci 	olan Ion ise ellerini birbirine kavuşturuyor. Öyleyse, Nesim de 	neden Doğu’ya dönerek dua etmesin ki? Tanrı’ya hepimiz 	değişik yollardan yaklaşırız. 	O bizim sevgi ve yücelik sunan hareketlerimizin gerisindeki 	yüreğimize 	bakar. Bizlerin de bakması gereken yer orası­dır” dedim.

	 	Hücrenin 	gürültülü kalabalığında, Nesim ile bir ranzanın üzerine 	oturarak 	çok kez konuştuk. O bana kendi inancı olan İslam’dan söz 	etti. 	Müslümanlar’ın peygamber Muhammet’e Melek Cebrail tarafın­dan 	açıkladığına 	inandıkları bu inancından o kadar ateşli bir şekilde söz etti 	ki, odanın kasvetli havası bir an için değişti sanki. Nesim’in 	İsa Me­sih’ten büyük bir sevgiyle söz etmesi beni çok 	şaşırttı.

	 	“Benim 	için İsa, Tanrı’nın kendi diliyle konuşan çok kutsal ve 	bilge 	bir 	peygamberdir. Ancak inancımıza göre Tanrı’nın Oğlu ola­maz. 	Uma­rım 	seni gücendirmemişimdir.”

	 	“Katiyen. 	Aslında, sizinle aynı görüşteyim” diye yanıtladım.

	 	“Bir 	Hıristiyan nasıl böyle konuşabilir?”

	 	“Böyle 	konuşabilirim, çünkü oğul bir erkek ve kadının 	birlikteli­ğinden doğar. Hiçbir Hıristiyan İsa’nın bu 	anlamda Tanrı’nın oğlu ol­duğuna inanmıyor. Biz O’nu, 	çok farklı ve eşsiz bir anlamda –Yara­tı­cı’dan 	çıkıp gelen anlamında (Yu.8:42)­– “Tanrı’nın Oğlu” 	olarak ad­landırıyoruz. Oğul’dur, çünkü bir insanın 	babasının mührünü taşı­dığı gibi, 	O da Tanrı’nın mührünü taşımaktadır. Sevgiyle ve gerçekle 	dolup taşan suretiyle O bir Oğul’dur. Bu anlamda, O’nun 	Oğulluğun­dan hiçbir kuşkumuz 	yoktur.”

	 	Hoca 	kendi inancına has ciddi bir gülümsemeyle, “O anlamda, ben de 	kabul edebilirim” dedi.

	 	İsa 	kendisini seven hiç kimseyi geri çevirmez; hatta seven o kişi, 	O’nu 	gerçek unvanıyla tanımasa bile. Golgota’daki tövbekâr hırsız 	O’ndan 	sadece bir adam diye söz etmişti, ama İsa ona Cennet’teki 	şö­lene katılacağını vaat etmişti.

	 	Mahkûmlar 	geliyorlardı ve gidiyorlardı; tek değişmeyen havaydı. Her 	gidenin yerine yeni kişiler geliyordu; ben de “kilise hizmetime” 	baştan başlıyordum.

	 	Yeni 	gelenlerin arasında Askeri Yargıtay eski başkanı General 	Ca­lescu 	da vardı. Geçmiş mücadelelerini tekrarlamaktan çok 	hoşlanı­yordu. Bunların 	çoğu, en güzel günlerinin geçtiği savaş yıllarında “yatak 	oda­sında” 	yapılmıştı. “Onca güzel kadın casus—ben de her zaman, bana 	iyi 	davranmışlarsa, onları kurtarmaya çalışırdım!”

	 	Calescu 	kadınlardan konuşmadığı zamanlarda yemekten konuşu­yordu. 	Bir akşam, “Bugün benim doğum günüm. Hepinizi ziyafete da­vet 	ediyorum!” dedi. Gençliğinde birçok neşeli doğum gününü 	Pa­ris’te kutlamış 	olması nedeniyle, “Hepimiz Maxim’e gidiyoruz. Be­nim 	da­vetlimsiniz!” 	dedi. Hepimizi birkaç saatliğine, menüdeki en pa­halı ve en 	güzel yiyeceklerle ağırladı. “Şef garson!” diye bağırdı, 	“Neleri tavsiye ederdiniz? Bouillabaise (zengin safran soslu balık 	çor­bası) mi? Acaba başlangıç için fazla mı ağır gelir? 	Perigord trüflü (mantarlı) kaz ciğeri ezmesi 	ve taze Normandiya tereyağı sürülmüş kı­zarmış ekmeğe 	ne dersiniz? 	Hepsi çok sade! Siz ördek seviyordunuz, değil mi Bay Wurm­brand? 	O zaman canard à l’orange’a (portakallı ördek) ne dersiniz? 	Ya da coq au vin? Hoca için de özel olarak hazır­lanmış 	şaşlık kebabı.”

	 	Her 	yemekle birlikte şarap listesinden seçimler yapıyordu; Fransız 	kırmızısı 	ya da Alman beyazı, büyük bir şişe şampanya, altın renkli 	Château 	Yqem, likörler ve yıllanmış kanyaklar. Purolar seçiliyordu; 	Henry 	Clay, Romeo y Julietta. Bu keyif şöleninin sonu gelmiyordu. 	Ar­dından kapı açıldı ve her zamanki kokmuş işkembe ve 	lahanadan oluşan cezaevi 	karavanası geldi.

	 	Bu 	yemek sohbetlerinde, tıpkı cinsellik hayallerinde olduğu gibi, 	ha­yal 	gücü ağır basıyordu. Bu konuda Calescu kadar bilgili olmayan 	ba­zıları 	da muzla doldurulmuş tavuk, çilek reçelli patates salatası ve 	–çok 	şükür ki çoktan unutulan– diğer hayalî yemek tasarımlarıyla 	öne çıkı­yordu. Aslında Craiova’daki yemekler 	karşılaştıklarımın içinde ger­çekten en berbat 	olanlardı. Yalnız bir gün hepimizi büyük hayrete dü­şüren 	bir olay oldu. Gardiyanlar büyük bir teneke kutuyla soğan 	çor­bası, başka bir teneke kutuyla da gerçek etle yapılmış 	yahni, beyaz pa­tates püresi, taze havuç ve her mahkûm için 	iki ekmek, bir de koca bir sepet dolusu elma getirdiler. Hiç 	beklemediğimiz bir şölendi, az kaldı yemeği 	Calescu’nun purolarından biriyle bitireceğimizi düşün­meye 	başlamıştık.

	 	Bu 	ne anlama geliyordu? Mahkûmlar rutini bozan en ufak bir 	deği­şikliğe bile çok önem verirler; biz de yeni mucizeler 	umut ediyorduk. Öğleden sonra, General Calescu pencereden dışarı 	bakarken bağırdı: “Kadınlar! Tüh! Ama gidiyorlar!” 	Parmaklıkların arkasına hemen bir kalabalık toplandı ve aşağıyı 	görmeye çalıştılar. Cezaevi kumandanı, yarım düzine iyi 	giyimli kadını dış kapıya geçirmekteydi. Nöbetçi on­ların 	Batı’dan gelen “demokratik kadınlar” delegasyonu olduğunu 	söy­ledi. 	Ayrılırken cezaevi yemeklerinin mükemmelliğinden övgüyle söz 	etmişlerdi.

	 	Ertesi 	hafta yemekler eskiye nazaran daha da berbatlaştı. Bu 	ziya­retçilerin hazırladığı ve Romanya’nın örnek 	cezaevlerindeki gözlemle­rini aktardıkları raporların 	İngiltere, Fransa ve Amerika’da dağıtılmış olduğunu 	sonraları işittik.

	Bu 	tür rehberli turlardan o zamanlar birkaç tane düzenlenmişti. 	Rus­ya’da yönetim el değiştirdiğinde genellikle bir 	yumuşama dönemi ya­şanır. Stalin’in haleflerinin kendi 	aralarındaki gizli mücadelesinin ar­dından Mareşal Bulganin, 	Bakanlar Kurulu Başkanı olmuştu.

	 	Calescu, 	eski Savaş Bakanı’nın bu güçlü pozisyona geçmesinin 	“Amerikalılar’ın 	en sonunda savaşmak zorunda kalacakları” anlamına geldiğini 	söyledi. Cezaevindeki söylentiler de bu görüşü destekler 	gi­biydi. Başkan Eisenhower’ın bu konudaki “kendi sözleri” 	şöyle akta­rı­lıyordu: “Doğu Avrupa’daki esirlerin 	hepsinin özgür kalması için yal­nızca ceketimin son 	düğmesini iliklemem gerek!”

	 	Calescu, 	Kızıl Ordu defedildikten sonra kralın yeniden tahtının ba­şına 	geçeceğini hayal ediyordu. Onun monarşiye olan bu bağlılığını 	çiftçi 	ve köylülerin çoğunluğu paylaşıyordu. Bu konudaki mantıkları 	oldukça 	yalındı: “Kral tahtındayken, tarlam ve hayvanlarım vardı. 	Şimdi 	o gitti ve elimde hiçbir şey kalmadı.”

	 	Romanya’nın 	daha önceleri kutlanan milli gününde, hücremizde birçok 	mahkûmun katıldığı bir dini ayin düzenlendi ve bu arada Kral 	Michael ve Kraliyet ailesi için de dua edildi. Muhbirler bu olayı 	gör­mezlikten 	gelmelerinin kendileri için daha hayırlı olacağını 	düşün­düler. 	Ancak Cumhuriyetçi hücre arkadaşımız, eski okul müdürü 	Constan­tinescu, monarşiye ve onun “boş merasimlerine” 	karşı olan görüşlerini dile getirdi.

	 	Ormancı 	Radion, “Debdebe ve ihtişam senin için bir şey ifade 	et­meyebilir, ancak bir kral için bunların hepsi doğaldır; 	onun bütün bun­lara sahip olması için herhangi bir şey 	yapmasına gerek yoktur. Onun politikacılar gibi faturası hep bize 	çıkan savaşlar ya da devrim­ler ya­parak ün kazanmaya 	ihtiyacı yoktur. O bizi esenlikte yaşatır. Kralı is­tememin 	nedeni budur!” dedi.

	 	Radion, 	din konusunda alaycı konuşan General Calescu’nun da hakkından 	geldi.

	 	Calescu, 	“Eğer gerçekten İsa suyu şaraba çevirdiyse, neden bir dükkan 	açıp zengin olmadı?” diye sordu.

	 	Radion, 	“Yaşayan hiç kimse Kurtarıcı’nın bu mucizeyi 	gerçekleş­tirdiğini kanıtlayamaz elbet. Ama sana kendi 	gözlerimle gördüğüm bir örnek verebilirim! O, şarabı 	mobilyaya çevirebiliyor.”

	 	Calescu, 	“Şaşırtıcı!” diyerek güldü.

	 	“Evet. 	İman etmeden önce elimdekini avucumdakini içkiye yatırır­dım. 	Karımın, üzerinde oturacak bir sandalyesi bile yoktu. Ama içkiyi 	bıraktığımda, paramızı biriktirip evimizi döşedik.”

	 	Baharla 	birlikte, General Calescu’nun savaş oyunlarına resmen son veren 	bir haber mahkûmlara ulaştı. Ruslar ordularını Avusturya’dan 	çekmeyi 	kabul etmişlerdi. On yıl süren soğuk savaşın ardından Doğu 	ve 	Batı blokları arasındaki ilk “zirve toplantısı” Cenevre’de 	yapıla­caktı.

	 	Çok 	geçmeden, “barış içinde bir arada var olmak” kavramı rağbet 	görmeye başladı. Constantinescu bu görüşün destekleyicisiydi: 	“Ko­münist Doğu ile Batı neden birlikte uyum içinde 	yaşamasın ki?”

	 	Ben, 	“Bir politikacı değilim, fakat kilisenin en azından ateizm ile 	asla 	uzlaşmayacağını biliyorum. Tıpkı, polisin haydutla, hastalığın 	sağlıkla 	barış yapamayacağı gibi” dedim.

	 	Constantinescu 	yüzüme bakarak, “O zaman, ateistlerden nefret mi ediyorsunuz?” 	dedi.

	 	Onu 	şöyle yanıtladım: “Ateizmden bir inanç olarak nefret 	ediyo­rum, 	ama ateistleri seviyorum. Tıpkı körlükten nefret ettiğim, ama 	körleri sevdiğim gibi. Ateizm de bir ruhsal körlük biçimidir, 	mücadele edil­mesi gerekir.”

	 	Constantinescu’nun 	asık yüzünde birden alaycı bir ifade belirdi: “Ama 	siz savaşmaktan söz ediyorsunuz peder. Hıristiyanlar’ın bir 	ya­naklarına tokat atanlara diğer yanaklarını da 	çevirdiklerini sanırdım. Aziz Francesco, kurdu, onu öldürmek 	isteyenlerin elinden, ‘Kurt kar­deşi öldürme; o da 	Tanrı’nın yarattıklarından biridir’ diyerek kurtar­mamış 	mıydı?“

	 	Ona 	şöyle yanıt verdim: “Aziz Francesco’ya büyük hayranlık 	du­yuyorum. 	Ama eğer kurt kardeşi vurmazsam; koyun kardeşleri yiye­cek. 	Kurdu denetleyemediğim takdirde onu öldürmek zorunda olmam, 	as­lında 	sevgiden esinlenir. İsa bize düşmanlarımızı sevmemiz 	gerekti­ğini 	bildirir, ama başka bir yol kalmadığında, (tıpkı tapınaktaki 	satıcı­ları kovarken olduğu gibi) O da fiziksel güç 	kullandı. Tanrı günde binlerce can alıyor; yaşam gibi ölüm 	vermek de O’nun doğasındadır.”

	 	Craiova’ya 	yeni gelenlerden mühendis Glodeanu, Batılı güçlerin Komünist 	Blok’un içişlerine artık karışmamaları gerektiği yolundaki 	BBC yayınlarını duyduğunu söyledi.

	 	İtiraz 	ettim: “Hep birlikte içinde olduğumuz tekneye bir delik aç­maya 	başlayıp, sonra da, ‘Karışmayın, teknenin bu tarafı 	benimdir’ dersem, buna razı olur musunuz? Elbette hayır! Benim 	tarafımdaki de­likten giren su tüm teknenin batmasına neden 	olacaktır. Komünist­ler, ülkeleri ele geçirip oradaki 	gençliği, nefret aşılayarak zehirlemeye ça­lıştılar. 	Dünya üzerindeki kurulu tüm düzenleri yıkma planları, bir ‘iç 	iş’ değildi.”

	 	Calescu, 	“Bu uluslararası haydutluktur!” dedi.

	 	Constantinescu, 	“Batı her zaman haklı değildir, general. Stalin de tümden kötü 	değildi. Şöyle söyleyebiliyordu, ‘İnsan en değerli 	serma­yemizdir.’”

	 	Calescu, 	“Biz de bu nedenle hapsedildik!” diye homurdandı. Ama 	Constantinescu görüşünde ısrarlıydı; Komünizm yönetiminde 	endüst­riyel, 	hatta kültürel bir ilerleme kaydedildiğini ifade etti. “Bu 	inkâr edilemez” 	dedi.

	 	Ona 	yanıt verdim: “Eski zamanlarda Mısır’a giden bir ziyaretçi, 	fi­ravunların 	piramitlerini gördüğünde hayran kalabilirdi, fakat Tanrı 	hay­ran 	kalmadı. Çünkü bunlar kölelerin eseriydi. Günümüzde Rusya ve 	uydularında 	durum aynıdır. Sözünü ettiğiniz o evler, fabrikalar ve okullar 	hep kölelerin emeğiyle yapılıyor. Peki, ya okullarda ne 	öğreti­liyor? Batılı olan her şeyden nefret etmek!”

	 	Constantinescu, 	“Komünistler gelecek için plan yaptıklarını söylü­yorlar. 	Bir ya da iki nesil feda edilebilir, karşılığında insanlığın 	gele­cekteki iyiliği için sağlam bir temel atılıyor” 	dedi.

	 	Ona, 	“Gelecek nesilleri mutlu edebilmek için insanın kendisinin iyi 	olması gerekir. Komünist liderler, en berbat suçlular gibi, 	birbirlerini kötüleyip lanetliyorlar. Sovyetler’in en güçlü 	kişileri kendi yoldaşları tarafından öldürüldü. Hangi 	Komünist, bir sonraki Parti temizliğinde sıranın kendisine 	gelebileceğini bilirken, mutlu yaşayabilir ki?”

	 	Constantinescu 	itiraz etti: “Onların da içlerinde biraz iyilik var. Hiç kimse 	tümüyle kötü olamaz. Komünistler de, Tanrı’nın benzeyişinin 	bir parçasını 	taşıyan, birer insandır.”

	 	“Buna 	katılıyorum. Hitler’in içinde bile bir iyilik vardı. 	Alman­lar’ın 	çoğunun durumunu iyileştirdi. Ülkesini Avrupa’nın en güçlüsü 	yaptı. Eva Braun’la birlikte yeraltı sığınağındaki ölümü 	ve onunla son anda evlenmiş olması dokunaklı sayılabilir. Ancak 	milyonlarca kişiyi öldür­mesinin 	yanında, bunlardan kim söz edebilir? Hitler vatanı için dünyayı 	fethetti, ancak ülkesinin de yıkımına yol açtı. Komünistler’in 	başarıları daima, 	insanın en önemli unsurunun, yani kişiliğinin ezilme­siyle 	kaza­nılmıştır.

	 	Constantinescu 	ise, “Tüm Komünistler’i aynı kefeye koyamazsı­nız. 	Örneğin, Tito ılımlı bir diktatör olarak kabul edilir” dedi.

	 	“Ama 	hepsinin amacı aynıdır; Komünist devrimini dünyaya yay­mak 	ve 	dini kökünden yok etmek. ‘Ilımlı’ Tito binlerce düşmanını 	öl­dürmüş 	ve dostlarını hapse attırmıştır” dedim.

	 	Constantinescu, 	“Ben hâlâ bir ilerleme kaydedilmiştir diyorum” dedi.

	 	“Dışarıdan 	ne kadar etkileyici görünürse görünsün, gözyaşı ve kanla 	gelen bir ilerlemeyi takdir etmem olanaksızdır. Halklar 	Komü­nizm’i ne özgür 	iradeleriyle seçerler, ne de özgür iradeleriyle ondan 	kurtulabilir­ler.”

	 	“Dünya 	barış istiyor; senin seçeneğin nedir, nükleer savaş mı?”

	 	Şöyle 	devam ettim: “Nükleer savaş bir seçenek değildir. Bunu hiç 	kimse istemez. Dünyada büyük bir uyuşturucu bağımlılığı 	sorunu var, buna 	rağmen Hitler’in çözümü gibi, bağımlıları sürüler 	halinde gaz oda­larına göndermeyi düşünmüyoruz. Aynı 	zamanda, uyuşturucu tra­fiğiyle de 	“barış içinde bir arada var olamayız”; elli yıl mücadele 	et­memiz ge­rekse bile buna bir çözüm bulunması şarttır. 	Önderlerinin sadece daha fazla güç peşinde olduğu, kendi 	aralarında barış olmayan insanlarla barış içinde nasıl 	yaşayabiliriz? Komünistler bizi uyutmaya çalışırken, elimizden 	daha sonra ne kapacaklarını planlıyorlar.”

	 	Sovyetler’in 	gerçek amaçlarını görebilmesi için ne yaparsam yapa­yım, 	Constantinescu’nun inançlarını etkileyemiyordum. Ranzamdan 	dışarı uzanarak yastık olarak kullandığı ve tüm sahip olduğu 	şeylerden oluşan küçük bohçasını hızla başının altından 	çektim. Kafasını duvara vurdu. Hareketime çok öfkelenmişti.

	 	“Şimdi 	neden benimle ‘barış içinde bir arada var olamıyorsun?’ diye 	sordum. Sahip olduklarının hepsini aldım; artık şimdi seninle 	dost ol­maya hazırım.”

	 	Ancak 	konuşma başka bir alana kaymadan, aldıklarımı ona geri vermek 	zorunda kaldım.

	 	Constantinescu 	bir Komünizm hüsnükuruntusu kurbanıydı. Lenin ve 	Stalin 	doktrinleriyle yetişen kişiler, iyi niyeti, sömürülmesi gereken 	bir 	zayıflık olarak görürler. Kendi iyilikleri için, onların 	yenilmesi için ça­lışmalıyız. Sevgi genel olarak her 	derde deva 	değildir, yani bir nasır bandının 	yerini tutamaz. Komünist yöneticiler uluslararası boyutta 	suçlulardır. 	Suçlular ancak mağlup edildiklerinde tövbe edebilirler; an­cak 	ondan sonra Mesih’e kazandırılabilirler.

	 	Roma 	Senatosu’nda bir sorun çıktığı zaman, Cato (İ.Ö.95-İ.Ö.46 	Romalı politikacı ve devlet adamı) hep şöyle yanıt verirmiş: 	“İlk önce düşmanımız Kartaca’yı yok edin; sonra her şey 	hallolur!” (Delenda 	est Carthaga!) Batı’nın 	kaderinin ya Komünizm’i yok etmek, ya da onun tarafından yok 	edilmek olduğundan emindim.

	 	Zirve 	toplantısından önce Komünizm’e daha olumlu bir görüntü 	ka­zandırmak arzusu, cezaevi sistemindeki aşırılıkların 	bazılarının bir öl­çüde azalmasına neden oldu. 	Mahkûmların topuklarından asılması ve kadınların saatlerce 	buzlu suya sokulması gibi cezaların uygulandığı Salcia 	cezaevindeki tüm görevliler tutuklandı. Resmi kanıtlar ‘Tugay 	liderlerinin’ kendi aralarında kimin en fazla mahkûmu ölesiye 	çalıştı­rabileceği konusunda yaptıkları yarışma 	sırasında 58 kişinin ölmüş ol­duğunu 	ortaya koydu. Sağ kalanlar arasından bizim cezaevine gelen­ler, 	ölü sayısının aslında en az 800 olduğunu söylüyordu.

	 	Adaletin 	tecelli ettiğini dışarıya göstermek amacıyla Salcia cezaevi 	görevlilerine 	uzun cezalar verildi. Bu temizlik diğer cezaevleri için yola 	getirici bir örnek oluşturdu. Dayaklar durdu. Nöbetçiler özenli 	şekilde kibar davranmaya başladı. Jilava cezaevinin kumandanı 	Albay Gheor­ghiu, mahkûmlara şikâyetlerini sorduğunda ve 	karşılık olarak suratına bir tabak arpa bulamacı atıldığında, 	suçluya sadece bir günlük tecrit hapsi verildi.

	 	Reformların 	ömrü kısa oldu. Çok geçmeden dayaklar ve hakaretler yeniden her 	zamanki düzene döndü. Bir yıl sonra, olaylar dış dünyada 	unutulduğunda, 	Salcia’nın seri katilleri terfiyle birlikte eski görevle­rine 	iade 	edildiler. İşkencelerde onlara aracılık etmiş olan adi suçlular 	ise ha­piste 	kaldılar.

	 	Cezaevlerindeki 	bu değişim sırasında ben de birkaç kez yer değiş­tirdim. 	Bu korkunç yolculukların hepsi birleşerek beynimde tek bir anı 	olarak yer etmiştir. Gözlerimi kapattığımda, sakalları uzamış, 	başları tıraş edilmiş bir yığın mahkûmun, trenin 	hareketiyle yavaşça ileri geri sallandıklarını 	görebiliyorum. Ayaklarımızda 20 kiloluk zincirler da­ima 	takılı 	dururdu. Bu zincirler gıdasızlıktan zaten zayıf olan 	bedeni­mizde aylar boyunca iyileşmeyen yaralar açardı.

	 	Bu 	yolculukların birinde, trenimiz bir yerde durdu. Ansızın bir 	çığlık 	koptu: 	“Soyuldum!” Uyandığımda adi hırsızlıktan ceza yemiş 	Bükreşli küçük 	Dan’ı, bir mahkûmdan diğerine koşup sarsarak uyan­dırdığını 	gördüm. 	Herkes Dan’a küfredip tokatlıyordu, ama o buna al­dırış 	etmi­yordu. 	“Sakladığım 500 Lei gitmiş! Dünyada tek sahip oldu­ğum 	şeydi!”

	 	Onu 	yatıştırmak amacıyla, “Arkadaşım, bir rahibin hırsız 	olabile­ceğini 	sanmıyorsundur herhalde, ama istersen beni arayabilirsin” de­dim.

	 	Diğerleri 	de onu susturmak için Dan’ın kendilerini aramasına izin 	verdiler, 	ancak bir şey bulunamadı. Tren yola devam etti. Herkes tek­rar 	uykuya daldı. Tan vakti daha güçlü bir şamatayla uyandık. 	Diğer on sekiz mahkûmun hepsi de soyulmuştu.

	 	Dan 	bağırdı, “Aramızda bir hırsız olduğunu zaten biliyordum.”

	 	Birkaç 	gün sonra, bir sonraki durağımız Poarta-Alba’da bu olayı 	hırsızlıktan 	bir yıl hüküm giymiş olan bir adama anlattım. Kahkahayla şöyle 	dedi: “Dan’ı yıllardır tanırım. Herkesin çalınmaya değer 	kıy­metli eşyalarını 	nerede sakladığını görmek için bu numaraya başvur­muştur.”

	 	“Siyasilerin” 	ve adi suçluların bir arada tutulduğu Poarta-Alba’da birçok 	“Dan’lar” vardı. Bir gün, bir grup mahkûm yakınımda bir 	yerde kendi yaptıkları zarı atıp oynarken ben de uyuklamaya 	çalışıyordum. Birisinin ayağımdan gıdıkladığını 	hissetmemle birden uyandım. Göz­lerimi ovuşturup baktığımda, 	bir mahkûmun ayakkabı bağcığımı çöz­meye çalıştığını 	gördüm, öbür teki ise çıkarılmıştı.

	 	“Ayakkabılarımla 	ne yapıyorsun?” diye sordum.

	 	“Onları 	zarda kazandım” diyerek sırıttı. Kendisine ayakkabılarım­dan 	vazgeçmeyeceğimi söyleyince gücendi.

	 	Hırsızların 	dünyası bambaşka bir dünyaydı. Tehlikeli soygun ma­ceralarını 	birbirlerine anlatmaktan hoşlanıyorlardı. Diğer erkeklerin içki, 	kumar ya da kadın sevdiği gibi, onlar da heyecanı seviyordu. 	Onların işlerine olan bu adanmışlığı beni şaşırtıyordu.

	 	Bir 	gece diğerleri dışarıdayken, kapı gürültüyle açıldı ve 	gardi­yanlar 	“Parmak” takma adlı yankesiciyi içeri fırlattılar. Adam 	yerde yuvarla­nıp 	inlemeye başladı. Ona ranzasına gitmesi için yardım ettim. 	Islak bir paçavrayla şişmiş ağzındaki kanları temizlemeye 	başladım. Anladığıma göre 	mutfaktan bir şeyler aşırmaya kalkışmıştı.

	 	Parmak 	bana, “Hiç de kötü birine benzemiyorsunuz peder bey” dedi. 	“Dışarı çıkıp ilk volimi vurduğumda, sizin payınızı 	unutmayaca­ğım.”

	 	Ona 	daha iyi bir kazanç yolu bulacağını umut ettiğimi bildirdim.

	 	Güldü, 	“Beni döverek boşuna zaman kaybediyorlar” dedi. “İşimi 	seviyorum ve asla bırakmayacağım.”

	 	Omzuna 	kolumu atıp, “Teşekkürler, bana iyi bir ders verdiniz” 	de­dim.

	 	“Ne 	demek istiyorsunuz?”

	 	“Eğer 	dayak sizi yolunuzdan döndürmüyorsa, benim yolumu de­ğiştirmek 	isteyenleri ben niçin dinleyeyim? Siz nasıl bir sonraki soy­gundan 	bir şeyler vuracağınızı düşünüyorsanız, benim de bir ruhun 	ka­zanılmasını düşünmem gerek. Sizin ve arkadaşlarınızın 	hikâyelerini dinledikçe, daha fazla şey öğreniyorum.”

	 	Acı 	bir tebessümle, “Şaka yapıyor olmalısınız” dedi.

	 	“Hayır. 	Örneğin, siz geceleri çalışıyorsunuz. İlk gece başarısız 	olursanız, 	ertesi gece yine denersiniz. Ben de, bir rahip olarak, gecemi dua 	ederek geçirmeliyim ve eğer isteğim gerçekleşmezse duadan 	vaz­geçmemeliyim. 	Sizler başkalarından çalıyorsunuz, ancak kendi ara­nızda 	bir dürüstlüğünüz var. Biz Hıristiyanlar da, kendi aramızda, 	tıpkı sizin gibi birleşmiş olmalıyız. Para için yaşamınızı 	ve özgürlüğü­nüzü tehli­keye atacak olsanız bile, 	para elinize geçer geçmez oraya buraya dağı­tıyorsunuz. 	Bizler de, paraya gereğinden fazla değer ver­memeliyiz. Siz 	hırsızlar 	cezanın sizi yolunuzdan döndürmesine izin vermezsiniz; bizler 	de tıpkı bunun gibi, acı çekmekten çekinmemeli­yiz. Siz 	nasıl her şeyi tehlikeye atabiliyorsanız, bizler de, kazanılacak 	olanın Cennet olduğu­nun bilinciyle aynısını yapmalıyız.”

	 	Poarta-Alba’daki 	cezaevi, bir zamanlar eşimin de zorla çalıştırıl­dığı 	kanal projesinin yanındaki çalışma kampından geri kalanlardan 	oluş­muştu. Sabina’nın şu anda Bükreş’te bir yerde 	yaşadığını biliyor­dum. Onu 	düşünmeden bir saatim bile geçmiyordu. İçine elli kişi alan 	derme çatma, 	uzun ve boş barakalarda yaşıyorduk. Çevrede terk edil­miş 	ba­rakalar ve bir zamanlar Sabina’nın da bildiğini 	zannettiğim sebze bah­çeleri vardı. Bu melankolik avuntum 	birkaç hafta sonra başka bir yere nakledileceğimi öğrenmemle 	sona erdi.

	 	Parmak 	veda etmeye geldi. Yanında tüm ülkede korku saçmış bir haydut 	olan Calapod adlı iş arkadaşı vardı. Sırtıma vurarak, “Demek 	hırsızları 	ve haydutları seven Saygıdeğer Peder buymuş!” diye ba­ğırdı.

	 	“Bay 	Calapod, İsa kendini bir hırsızla karşılaştırmaya aldırış 	et­me­mişti. O, ‘Rab’bin günü hırsız gibi gelecek’ 	(2Pe.3:10) diye vaat eder. Tıpkı soyduğunuz kişilerin sizin 	geleceğinizi bilmedikleri gibi, İsa da bir gece sizin ruhunuzu 	almaya gelecek ve siz bunun için hazır olma­yacaksınız.”

	 	Craiova 	ve Poarta-Alba’da geçen rutubetli ve soğuk haftalar ve zincire 	bağlı olarak yaptığım tren yolculukları tüberkülozumu 	nüksettirmişti. Transilvanya dağlarındaki bir sonraki cezaevim 	olan Gherla’ya geldi­ğimde o kadar kötü bir durumdaydım 	ki, beni “hastane” olarak bilinen hücrelerden 	bir tanesine yerleştirdiler. Doktorumuz Marina adlı genç bir 	kadındı. 	Bu, onun ilk göreviydi. Diğer hasta mahkûmlar onun gö­revinin 	ilk 	gününde, bembeyaz bir yüzle bir “hastane” hücresinden, 	diğerine koşturduğunu anlattılar. Tıp eğitiminde aldığı 	hiçbir şey, onu burada karşılaşacağı pislik, açlık, en 	basit tıbbı araç ve gereçlerin yokluğu ve aldırış etmez 	acımasızlığa karşı hazırlamamıştı. Mahkûm­lar onun 	ba­yılacağını sanmışlardı, ancak o işine devam etmişti.

	 	Marina 	uzun boylu, narin yapılı bir kızdı. Yorgun yüzünü, sarı 	saç­ları çevreliyordu. Beni muayene ettikten sonra, “Bol 	temiz hava ve iyi gıdalar almanız gerekiyor” dedi.

	 	Gülmekten 	kendimi alıkoyamadım. “Nerede olduğumuzu bilmiyor musunuz, Dr. 	Marina?”

	 	Gözleri 	yaşardı. “Bu söylediklerim, bana tıp eğitimimde 	öğreti­len­lerdi” dedi.

	 	Birkaç 	gün sonra yüksek rütbeli subaylar cezaevini ziyaret 	ettikle­rinde, Marina koridorda onlara konuyu açmaya çalıştı. 	“Yoldaşlar, bu insanlar idama mahkûm edilmedi. Devlet size nasıl 	onları emniyet al­tında tutmanız için para ödüyorsa, bana 	da onları hayatta tutmam için para ödüyor. Ben sadece görevimi 	yapabilmemi mümkün kılacak ge­rekli koşulların sağlanmasını 	rica ediyorum.”

	 	Bir 	erkek sesi şöyle yanıt verdi: “Siz yasalara karşı gelmiş 	olan ki­şilerin tarafındansınız demek!”

	 	“Sizin 	için yasalara karşı gelmiş insanlar olabilirler, fakat onlar 	be­nim için birer hastadır.”

	 	Koşullar 	iyileşmedi. Onun yerine, benim için bütün ilaçlardan daha 	değerli olan bir haber aldık. Cenevre’deki zirve öncesi, 	ailelerimizin bizi ziyaret etmesine izin verilecekti.

	 	Heyecan 	gittikçe yükseldi. Hepimiz sinirliydik. İnsan bir anda se­vinçle 	doluyor, bir anda da ağlamaklı oluyordu. Bazı mahkûmlar 	aile­lerinden on ya da on iki yıldır bir haber alamamıştı. 	Ben ise Sabina’yı sekiz yıldır görmemiştim.

	 	Nihayet 	o gün geldi. Adım okunduğunda seslerin yankılandığı çok 	büyük bir salona götürüldüm ve bir masanın arkasında 	bekletildim. 20 metre kadar ötede Sabina’nın bir başka masanın 	arkasında durduğunu fark 	ettim. Çevresi subay ve nöbetçilerle çevrilmiş olan cezaevi 	ku­mandanı, 	aramızdaki duvara yakın bir yerde adeta bir tenis maçına 	ha­kemlik edecekmiş gibi hazır duruyordu.

	 	Sabina’ya 	baktım. Çektiği acı dolu yılların onda daha önce hiç 	gör­mediğim bir güzellik ve esenlik yaratmış olduğunu fark 	ettim. Elle­rini kavuşturmuş, gülümseyerek duruyordu.

	 	Masanın 	kenarını kavrayarak, “Evde iyi misiniz?” diye bağırdım.

	 	Sesim 	odada garip yankılar yapıyordu.

	 	“Evet, 	Tanrı’ya hamt olsun, hepimiz iyiyiz” diye yanıt verdi.

	 	Kumandan 	araya girip, “Burada Tanrı’nın adını kullanmanız ya­sak” 	dedi.

	 	“Annem 	yaşıyor mu?” diye sordum.

	 	“Tanrı’ya 	şükür yaşıyor” dedi.

	 	“SİZE 	TANRI’NIN ADINI KULLANMANIZIN YASAK OLDU­ĞUNU SÖYLEMİŞTİM!”

	 	Sabina, 	“Sağlığın nasıl?” diye sordu.

	 	“Cezaevi 	hastanesindeyim.“

	 	Kumandan, 	“Cezaevinde nerede kaldığınızı söylemenize izin veril­miyor” 	dedi.

	 	Tekrar 	denedim: “Duruşmam hakkında, temyize gitme umudumuz var mı?”

	 	Kumandan, 	“Duruşmanız hakkında konuşmanız da yasaklanmıştır” dedi.

	 	Böylece 	sürüp gitti. Nihayet, “Artık eve git, sevgili Sabina. 	Ko­nuş­mamıza izin vermeyecekler” dedim.

	 	Karım 	bir sepet dolusu giysi ve yiyecek getirmişti, ama bana bir el­ma 	dahi vermesine izin verilmedi. Beni götürürlerken arkama bak­tım 	ve 	onun silahlı nöbetçiler nezaretinde salonun sonundaki kapıya 	doğru götürüldüğünü gördüm. Kumandan yeni bir sigara 	yaktı; kafası başka bir yerdeydi.

	 	O 	akşam Doktor Marina yatağımın ucunda durarak, “Oh! Ben de 	eşinizin ziyaretinin size iyi geleceğini düşünmüştüm” 	dedi.

	 	Dost 	olduk. Bana kendisine din konusunda hiçbir şeyin öğretilme­diğini 	ve bir ateist olduğunu sandığını söyledi. “Günümüzde 	herkes zaten öyle değil mi?”

	 	Bir 	gün Hıristiyan bir mahkûmla beraber Doktor Marina’nın 	mua­yenehanesi işlevini gören küçük odanın içindeydik. O 	günün Pentikost Günü olduğundan söz ettim.

	 	Doktor 	Marina, “O da nedir?” diye sordu. Bu sırada görevli bir 	nö­betçi, 	hasta dosyalarının arasında bir şeyler arıyordu, bu yüzden ben 	de 	onun aradığı kartı bulup odadan ayrılmasına dek bekledim. O 	git­tikten sonra şöyle yanıt verdim: “Tanrı’nın 	binlerce yıl önce On Emir’i biz­lere verdiği gündür” 	dedim.

	 	Bu 	arada nöbetçinin ayak seslerinin yaklaşmakta olduğunu duya­rak 	yüksek sesle ekledim: “Öksürdüğümde burası çok ağrıyor, 	Dok­tor.”

	 	Nöbetçi 	aldığı kartı yerine geri koydu ve tekrar odadan ayrıldı. Ben 	de devam ettim: “Pentikost ayrıca Kutsal Ruh’un elçilerin 	üzerine in­diği gündür.”

	 	Nöbetçinin 	ayak sesleri tekrar duyulmaya başladığından, aceleyle devam 	ettim: “Geceleri ise belimdeki ağrı çok korkunç oluyor.”

	 	Doktor 	Marina gülmemek için dudaklarını ısırdı. Ben de yarıda 	ka­lan vaazıma devam ettim. Ben konuşurken, bu arada o da 	benim göğ­sümü 	kontrol ediyor, öksürmemi istiyor ve boğazıma bakıyordu. Ancak 	sonunda 	gülerek muayenesini kesmek zorunda kaldı. Ağzını bir men­dille 	kapatarak, “Lütfen durun! Daha sonra tamamlarsınız” dedi. Bu 	arada nöbetçinin umursamaz yüzü tekrar kapıda belirmişti.

	 	Sonraki 	haftalarda ona İncil’i anlattım. Doktor Marina, benim ve 	Gherla’daki diğerlerinin katkısıyla, Mesih’e geldi. İman 	ettikten sonra bizim için daha fazla riske girmeye başladı.

	 	Yıllar 	sonra başka bir cezaevindeyken, kalbini etkileyen ateşli 	ro­matizma 	nedeniyle Doktor Marina’nın öldüğünü öğrendim. Her za­man 	aşırı çalışmıştı.

	 	İçişleri 	Bakanlığı’nın altındaki hücrelerdeki tecrit hapsimin 	ardından bir 	ayımı geçirdiğim cezaevi hastanesi Vacaresti’ye tekrar 	nakledil­dim. Vacaresti 	her zamankinden daha fazla kalabalıktı. Tüberküloz hastaları 	diğer 	hastalarla aynı odayı paylaşmak ve mikropları birbirle­rine 	geçir­mek durumundaydılar.

	 	İki 	Gizli Polis görevlisi beni sorguya çekmek için geldiler. Bana 	alaycı 	bir ifadeyle şimdiki Komünizm hakkında ne düşündüğümü 	sor­dular. 	“Size ne söyleyebilirim ki? Ben onu sadece cezaevlerinin için­den 	tanıyorum” 	dedim.

	 	Sırıtarak, 	“Şimdi de bunu bir VIP’den (çok önemli kişiden) –eski 	Maliye Bakanı– Vasile Luca’dan öğrenme fırsatını elde 	edeceksiniz!” dediler.

	 	Luca’nın 	1953 yılındaki döviz skandalları nedeniyle görevinden alınması, 	Ana Pauker çetesinin de görevlerinden alınmasının yolunu 	açmıştı. 	Luca, İçişleri Bakanı Theohari Georgescu ile birlikte Parti’den 	ihraç 	edilmişti. Şimdi her üçü de çeşitli cezaevlerinde, beş 	yıllık salta­natlarının 	kurbanlarıyla birlikte cezalarını çekiyorlardı. Luca yönetimde 	olduğu 	o günlerde çok methedilmiş, fakat az sevil­mişti. Şimdiyse, 	nö­betçiler 	ve mahkûmlar ona olan nefretlerini gös­terme fırsatını 	buldular. 	Luca 	hücremizin bir köşesinde tek başına oturmuş, kendi kendine 	ko­nuşup yumruklarını ısırıyordu. Gazetelerde sıkça 	çıkan resimlerinden çok farklı; yaşlı, hasta ve tanınmaz bir 	hal­deydi.

	 	Çektiği 	sıkıntılar Luca’yı son derece rahatsız ediyordu. Bir 	Hıristi­yan, çektiği acılar ne olursa olsun, imanı uğruna 	İsa Mesih’in geçtiği o yoldan geçmekte olduğunu bilirdi. 	Ancak tüm yaşamı boyunca Ko­mü­nizm 	için çalışmış olan Luca’nın ne umudu, ne de inancı 	kalmıştı. Milliyetçiler 	yönetime geçtikleri ya da Amerikalılar geldiği takdirde, ilk 	asılacakların arasında Luca ve yoldaşları olacaktı. Bu arada, 	onlar eski Parti yandaşları tarafından cezalandırılmaktaydılar. 	Luca, onunla ta­nıştığımızda yıkılma noktasındaydı.

	 	Bana, 	siyasi itibarının zedelenmesinin ardından, işkence altınday­ken 	gülünç 	ithamları kabul etmek zorunda bırakıldığını söyledi. As­keri 	mahkeme 	onu idama mahkûm etmişti, ancak cezası ömür boyu hapse 	çevrilmişti.

	 	Öksürerek, 	“Fazla yaşamayacağımı biliyorlardı” dedi.

	 	Partideki 	düşmanlarını düşündükçe öfke nöbetlerine tutuluyordu. Bir 	gün hücreye bırakılan yemeği yiyemediğinde, ona kendi 	ekme­ğimden verdim. Büyük bir iştahla kabul etti.

	 	Homurdanarak, 	“Bunu neden yaptın ki?” diye sordu.

	 	“Cezaevinde 	oruç tutmanın değerini çok iyi öğrendim” dedim.

	 	“O 	da ne demekmiş?”

	 	“İlk 	önce, ruhun bedenin hâkimi olduğunu gösterir. İkinci olarak, 	bir 	yemek 	yüzünden sıkça ortaya çıkan kızgınlıklardan ve 	münakaşa­lardan 	beni korur. Üçüncü olarak, eğer bir Hıristiyan, cezaevinde 	oruç tut­mazsa, o zaman diğerlerine ne şekilde yardım 	edebilir ki?”

	 	Luca, 	tutuklandığından beri kendisine tek yardımın Hıristiyan­lar’dan 	geldiğini 	itiraf etti. Ardından öfkesi yine kabardı.

	 	“Fakat 	birinci sınıf düzenbaz olan pek çok din adamı tanıdım. Parti 	Merkez Komitesi’nin bir üyesi olarak, dinler ve mezhepler 	konusunda çok 	sert bir tutum izliyordum. Departmanımda ülkedeki –siz dahil– 	her 	rahibin ayrı bir dosyası vardı. Artık Romanya’da gece yarısı 	arka kapı­mı 	rica için çalacak daha başka din adamı kaldım mı diye merak 	etmeye 	başlamıştım. Öyle bir biraderler çetesi ki!”

	 	Ona 	insanların dini alçaltabileceklerini, fakat dinin insanları çok 	daha fazlasıyla yücelttiğini söyledim. Bu durum birçok azizde 	görüle­bilirdi. Yani yalnızca eski çağların azizlerinde 	değil, günümüzde ya­şa­yan büyük Hıristiyanlar’da 	da görülebilirdi.

	 	Luca 	öfkelendi. Dünyaya karşı beslediği kin, herhangi bir insanın 	içinde iyiliğin var olduğunu kabul etmesini engelliyordu. 	Kilisenin bi­limi 	yargılamış olduğuna dair alışılmış ateist iddiaları 	tekrarlamaya başladı. 	Kendisine birer Hıristiyan olan büyük bilim adamlarından 	ba­zılarını 	saydım – Newton, Kepler, Pavlov ve anesteziyi bulan Sir James 	Simpson.

	 	Luca, 	“Zamanın gereklerine uymuşlardı” diye yanıt verdi.

	 	“Mikropları 	ve aşıyı bulan Louis Pasteur’ün beyanatını biliyor mu­sunuz? 	‘Je 	crois comme une charbonniére le plus que je progresse en science.’ 	(Bilimde ilerleme kaydettikçe, imanım bir kömür madeni 	iş­çisininki gibi yalınlaşıyor.) İmanı, 	geçen 	yüzyılda yaşayan maden iş­çi­lerininki 	gibiydi. Yaşamının çoğunu bilimin zirvesinde geçirmiş olan bu 	adam, 	sade bir insanın imanına sahipti.”

	 	Luca 	içerlemiş bir sesle, “Kilisenin yargılamış olduğu diğer 	bilim adamlarına ne dersiniz?” diye sordu.

	 	Ondan 	bu kişilerin isimlerini saymasını rica ettim.

	 	“Elbette. 	Hapse atılan Galileo. Ateşte yakılan Giordano Bruno…” ve 	durdu.

	 	“2.000 	yılda sadece iki isim bulabildiniz. Bu, insani ölçülerde, 	Ki­lise 	için bir zaferdir. Bunu, sadece Romanya için, son on yıllık 	Parti kayıt­larınızla bir karşılaştırınız. Binlerce 	masum insan kurşuna dizildi, iş­kence gördü ve hapse atıldı. 	Siz kendiniz bile tehditler ve türlü va­atler yoluyla 	zorla alınan ifadenizdeki çarpıtılmış kanıtlara dayanılarak 	mah­kûm 	edildiniz! Komünizm’le yönetilen ülkelerin tümünde toplam kaç 	tane adaletsizlik yapıldığını düşünüyorsunuz?”

	 	Bir 	akşam, Son Yemek ve İsa’nın Yahuda’ya söylediği, “Ne 	yapa­caksan yap” sözü üzerine vaaz ediyordum.

	 	Luca, 	“Hiçbir şey Tanrı’ya inanmamı sağlayamaz. Eğer inanmış 	olsaydım, O’na edeceğim tek dua şu olurdu: ‘Ne yapacaksan 	yap!’”

	 	Luca’nın 	durumu iyice kötüleşti. Kan tükürüyordu. Ateşler için­deyken, 	soğuk terler döküyordu.

	 	Tam 	o sıralarda başka bir cezaevine nakledildim. Ayrılmadan önce, 	Luca ruhuyla ilgili düşüneceğine söz verdi. Ona ne olduğunu 	bilmiyo­rum, ancak bir insan kendisiyle tartışmaya başladığı 	zaman, gerçeği bulma 	şansı çok azalır. İnanç değişimleri genellikle aniden 	gerçekleşir. 	Alınan 	mesaj yüreği deler ve o anda yüreğin derinliklerin­den şifa 	veren yeni 	bir şey doğmaya başlar.

	 	O 	zamanlar Luca gibi birçok insan tanımıştım ve arkadaşlarla sık 	sık, 	Komünizm yıkıldığında, Komünist liderler ve onların 	yandaşla­rına 	ne yapılması gerektiği konusunda konuşmuştum. Hıristiyanlar 	in­tikam almanın 	karşısındaydı, fakat bu konuda kendi aralarında bölün­müşlerdi. 	Kimileri affetmenin “tümüyle” olması gerektiğini 	düşünü­yordu, kimi­leriyse İsa’nın Petrus’a, ona 	karşı haksızlık etmiş olan ar­kadaşını af­fetmesi 	konusunda söylediği, "Yedi kez değil; yetmiş kere yedi kez” 	sözlerinden 	yola çıkarak –Komünistler’in çoktan aşmış ol­duğu– 	sayısal 	bir sınır belirlemekteydiler.

	 	Benim 	görüşüme göre, herkesi bireysel olarak, etkisi altında kaldığı 	kötü güçleri anlayarak ve intikamcı bir tutum izlemeyerek 	değerlen­dir­dikten 	sonra, kötülük yapmış olanları bir daha zarar veremeyecekleri 	bir 	yerde tutmaya hakkımız vardır. Komünistler birbirlerini 	cezalan­dırmak 	için zaten yeterince güç ve zaman harcıyorlar. Lenin’i, 	Stalin’in zehirlediği 	söylenmektedir. Troçki’nin ise bir buz keskisiyle öldürül­mesini 	sağlamıştı. Kuruşçev kendi “yoldaşından” öylesine 	nefret edi­yordu 	ki, onun itibarını yok etti ve mezarını yağmaladı. Luca, 	Theohari 	Georgescu, Ana Pauker ve diğer birçokları kendi zalim 	sistemlerinin kurbanı oldular.

	Bir 	sonraki yolcululuğumu kara yoluyla, üzerinde “Devlet Gıda 	Vakfı” 	yazan bir kamyonun içinde yapmaktaydım. Güvenlik nakil araçları 	ge­nellikle benzeri isimler taşırdı. Bunun amacı, halkın bu 	araçların 	nereye gittiğini ve sayılarını bilmesinin istenmemesi ve belki 	de herhangi bir kaçırma girişiminde bulunulmasından 	korkulmasıydı. Kamyonda 	be­nimle birlikte iki kişi daha vardı. Bir tanesi eski bir 	Demir 	Muhafız li­deriydi; yirmi yıl ceza yemişti. Diğeri ise bir 	hırsızdı ve altı aylık ceza­sını çok yakında bitirip 	serbest kalacaktı.

	 	Demir 	Muhafız, prangalarına bakarak neşeyle, “Artık bunları bir 	daha görmeyeceğim” dedi. Sonra bana arkasını dönerek hırsıza, 	zirve toplantısı 	öncesi tüm siyasi suçluların salıverilmesinin 	kararlaştırıldı­ğını 	ve 	ilk serbest kalacakların içinde kendisinin olduğunu söyledi. 	Hırsız ise 	ona tek isteğinin düzgün bir iş sahibi olmak olduğunu, an­cak 	kimsenin ona iş vermek istemediği anlattı.

	 	Demir 	Muhafız, hırsızın halinden anlıyormuş gibi görünüyordu. 	Birden onu kolundan yakalayarak, “Bir fikrim var! Neden 	birbirimize yardım 	etmiyoruz? Ruslar yolu açtığına göre, Amerikalılar bir ay 	içinde 	burada olurlar. İçlerinde önemli dostlarım var. Kimliklerimizi 	değiştir­meye ne dersin? Bir sonraki durakta ismim okunduğunda 	sen karşılık ver, ben de seninkine karşılık vereyim. Beni, 	senin yerine tah­liye et­tiklerinde, dışarıda Amerika’nın 	yönetime el koymasıyla ilgili hazır­lıklar 	yapmaya başlarım. Sen de benim adımı taşıyarak, yani si­yasi 	suçlu 	olarak Amerikalılar’ın ülkeye adım attıkları gün serbest 	bı­rakı­lırsın. Gerisini bana bırak, geleceğin 	ayarlanmış olacaktır!”

	 	Hırsız 	bu fikrin cazibesiyle adeta kendinden geçti. Kamyon ceza­evi 	avlusuna 	yanaştığında, iki adam birbirlerinin isimlerine karşılık 	verdiler ve 	iki ayrı binaya yerleştirildiler. Kısa dönem cezaların 	çekil­diği bölü­me konulan Demir Muhafız on gün sonra 	serbest bırakıldı. Hırsız ise, Amerikalılar’ın gelişine 	dair hiçbir haber almadan, haftalar, aylar ge­çirdi. Diğer 	adamın cezasını sonuna dek çekmek olasılığıyla yüzleşen 	hırsız, sonunda tüm gerçeği cezaevi kumandanına itiraf et­mek 	zorunda kaldı. Demir Muhafız bir süre arandıktan sonra 	yaka­landı. Hırsız artık serbest bırakılacağını 	sanıyordu. Ama tahliye edil­mek yerine Faşist bir suçluya 	kaçması için yardım etmekten yargılana­rak –bu sefer 	kendisine ait 	olan– yirmi yıl hapis cezası aldı. Neticede bu iki adam 	–birbirlerine kötülük etmiş olan diğerleri gibi– birlikte 	ce­zalarını çekerek yaşamak zorunda kaldı.

	 	Yeni 	cezaevimin adı Rumence “ıslak yer” anlamına gelen Jilava idi. 	Adını 	hak ediyordu. Kamyonumuz cezaevinin içine girmek için çok dik 	bir yokuştan aşağı indi; birden toprağın altına karanlığa 	gö­müldük. Ji­lava’nın en derin noktası, 10 metre 	yerin altındaydı. Bir kale olarak ta­sarlanmıştı, 	çevresinde derin hendekler vardı. Bir ya­bancı ne olduğunu 	hiç 	anlamadan önünden geçip gidebilirdi. Üzerinde koyunlar 	otluyordu. 	Kendimizi binlerce ton toprağın altına diri diri gömülmüş 	hissediyor­duk. 	Jilava 500 asker barındırmak üzere inşa edilmişti. Şimdi ise 	2.000 mahkûm, küçük talim avlularına açılan kötü 	aydınlatılmış bir dizi hücre 	ve tünellere hapsedilmişti. Nemden küf­lenmiş duvarlardan 	aşağı doğru sular sızıyordu.

	 	Yatak 	komşum, Odessa’lı eski bir polis şefi olan Albay Popescu idi. 	Bana, ilk geldiğinde buradaki koşulların şimdikinden çok daha 	beter olduğunu söyledi. Küçük hücreye 100 kişi birden 	sıkıştırılmış ve pen­cereler tahtalarla örtülmüştü. 	Bazı mahkûmlar havasızlıktan boğu­larak ölmüştü.

	 	Popescu 	bana savaştan sonra on iki yıl boyunca girişi kapatılmış bir 	mağarada Ruslar’dan saklanarak yaşadığını söyledi. Saman 	üze­rinde yatıp dostlarının küçük bir delikten içeri 	soktuğu yiyecekleri yemişti. Ancak Gizli Polis onu sonunda 	bulmuştu. O küçük alanda yıllarca iki büklüm durmaktan 	bacakları felç olmuştu. Tekrar yürü­meye başlaması için 	aylar geçmişti.

	 	Popescu’nun 	müstehcen konuşmalarından, din konusunun yıllardır 	düşüncelerinden uzakta olduğu anlaşılıyordu. O mağarada tek 	başına zamanını nasıl geçirdiğini sordum.

	 	“Kafamdan 	bir roman tasarladım. Yazıya döksem 5.000 sayfa tu­tar, 	ama kimse basmaya cesaret edemeyecektir” dedi.

	 	Romanından 	ezbere bölümler tekrarladığında, Popescu’nun kitabın basımı 	konusunda neden öyle konuştuğunu anladım. Hayatımda bu derece 	müstehcenlik hiç duymamıştım.

	 	Koridordan 	gelen bir ses, yemeğin geldiğini duyurdu. Bayat havuç çorbamı 	alarak komşumun ranzasına gittim, oturup konuşmaya başla­dık. 	Bu genç mahkûm bir radyo teknisyeniydi. Batı’daki vatansever 	bir 	gruba 	radyo mesajları göndermişti. Bana, İncil’in müjdesinin 	ken­disine 	Mors 	alfabesi aracılığıyla ulaştırıldığını ve böylelikle İsa 	Me­sih’e iman 	ettiğini söyledi.

	 	“Beş 	ya da altı yıl önceydi. İçişleri Bakanlığı’nın altındaki 	hücre­lerde sorguya çekilmekteydim. Ben oradayken tanımadığım 	bir rahip yan hücremde yatmaktaydı. Kutsal Kitap ayetlerini duvara 	şifreyle vu­rarak bana gönderiyordu.”

	 	Bana 	hücresinin tam nerede olduğunu söylediğinde, kendisine, “O 	rahip bendim” dedim.

	 	Onun 	yardımıyla cezaevinde etkisini yayan bir çekirdek Hıristiyan 	grubu oluşturmayı başardık. Fakat herkesin uzağında durduğu 	bir kişi vardı – Gheorge Bajenaru.

	 	Gheorge 	Bajenaru bir Ortodoks piskoposunun oğluydu. “Ro­man­ya’nın 	en kötü papazı” unvanına sahipti. Babasının imzasını 	taklit ede­rek 	kendisine hak etmediği paye ve onurlar edinmişti. Eşinin 	mü­dürlük 	yaptığı okulun paralarını zimmetine geçirmişti. Eşi onu 	koru­mak için intihar ettiğinde, hiçbir vicdan azabı 	duymamıştı. Para için kendi ba­basını 	bile ihbar etmişti. Ardından, bir sığınmacı rolü oynaya­rak 	Batı’ya gitmişti. Orada piskopos olarak atanmış, böylelikle 	Ro­manya’dan gelen 	bütün Ortodoks sürgünlerinin üzerinde yetkiye sahip olmuştu. 	Bu in­sanlardan 	ve Dünya Kiliseler Konseyi’nden paralar al­mıştı. Bütün 	bunlar 	olup biterken, Komünistler onu sabırla beklemek­teydi.

	 	Boğa 	gibi iri yapılı olan Bajenaru, o zamanlar son derece küstah ve 	dünyasal bir insandı. Şimdi ise eriyip küçülmüştü. Başından 	geçenleri bana anlattı. Zengin bir Rumen’in düğünü için 	Avusturya’ya gitmiş ve birkaç gün orada kalmıştı. Bir gece, 	Fransız bölgesindeki bir restoran­dan ayrılırken, arkasında 	ayak sesleri işitmişti. Ardından kafasına bir sopa 	inmişti. Bajenaru hemen toparlanarak kendini korumaya çalış­mış, 	ancak 	başaramamıştı. Dört adam onu zapt etmeye çalışırken, 	ko­luna bir 	iğnenin girdiğini hissetmişti.

	 	“Uyandığımda 	Sovyet bölgesindeydim. Duvarda bir ayna vardı; baktığımda 	kendimi tanıyamadım. Saçlarımı çok kısa kesip kızıla 	bo­yamışlardı. Siyah sakalım yok olmuştu. Tenim de saçıma 	uygun bir şekilde ağartılmıştı. Moskova’ya uçakla 	götürüldüm. Lubianka cezae­vindeki 	sorgulayıcılar, Anglo-Amerikan casusluk dünyasında kilit adam 	olduğumu 	düşündüler. Benden Dünya Kiliseler Konseyi’nin, Demir Perde 	gerisinde ne yapmayı planladığını öğrenmek ve Batı’daki 	Rumen 	sürgünlerin komploları hakkında bilgi almak istiyorlardı. 	On­lara hiçbir şey söyleyemedim. Ben sadece hoşça vakit 	geçirmeye ça­lışmıştım, o kadar. 	Ruslar bu beyanıma inanmadılar. ‘Pekâlâ ekse­lansları, 	hafızanızı ameliyat 	odasında canlandıracağız’ dediler.”

	 	Bajenaru 	ellerini kaldırarak tırnaksız parmaklarını bana gösterdi.

	 	“Tek 	tek kırdılar” dedi. “Beyazlar giyinmiş bir doktor ve iki 	hem­şire vardı. 	Anestezi hariç, her türlü tıbbi araç gerece sahiptiler!”

	 	Bajenaru 	haftalar boyunca işkence görmüştü. Artık delirmek üze­reyken, 	Ruslar onlara söyleyecek bir şeyi olmadığını nihayet anlayıp 	onu Bükreş’teki Romanya Gizli Polisi’ne teslim etmişlerdi. 	İşkenceler orada tekrar başlamıştı.

	 	Sorgulaması 	hâlâ Jilava’da sürüyordu. Hücreye her geri getirili­şinde, 	mahkûmlar onu ihbarcılıkla suçluyordu. Aslında o sadece yap­mış 	ol­duğu kötülüklerin bedelini ödemek istiyordu. Acı çekmek 	onu arındır­mıştı. Bajenaru yüreğinin değiştiğini 	davranışlarıyla açıkça gösterse bile, diğerleri onun 	değişmiş olabileceğine inanmıyordu. Bir keresinde herkese açık 	olan dini bir tören düzenledi. Kral ve ailesi için yüksek sesle 	dua ederken birisi onu ihbar etti. İhbarcının kurbanların­dan 	olan birkaç 	din adamı, Bajenaru ve ben, hepimiz “Siyah Odaya” gönderildik.

	 	Dik 	merdivenlerden aşağı inip, kalenin derinliklerinde penceresiz bir 	bölmeye götürüldük. Belli ki, eskiden bir cephane deposu olarak 	kul­lanılıyordu: 	Kalın duvarlardan hiçbir silah işleyemezdi. Tavandan akan bir 	su, “Siyah Odanın” tabanını göle çevirmişti. Oda yaz 	ayla­rında bile son derece soğuktu. Zifiri karanlıktan bir 	ses, “Kendimizi sıcak tutma­lıyız” dedi. Islak ve kaygan 	zeminde kayıp yere düşme­mize rağmen, daireler çizerek 	yürümeye başladık. Saatler sonra kayıp düşerek aldı­ğımız 	yaralardan ve yorgunluktan bitap bir durumdayken dışarı 	çıka­rıldık.

	 	Diğerleri 	şanslı olduğumuzu söylüyordu, çünkü Siyah Oda’ya git­meden 	önce genellikle mahkûmların tüm giysileri çıkarılmaktaydı. 	On sekiz 	kişilik bir grubun iki gün boyunca o odada nasıl hayatta kalmış 	olduğu hâlâ anlatılıyordu. Milliyetçi Köylü Partisi’nin 	üyeleri olan bu mahkûmların hepsi de orta yaş ve üzerindeydi. 	Donarak ölmekten ko­runmak amacıyla birbirlerine sarılarak 	karanlık hücrenin tabanında in­sandan 	bir yılan oluşturmuşlardı. Her mahkûm ısınmak için 	önünde­kine 	sarılmış vaziyette, baştan aşağı pislikle kaplanmış bir 	halde, bit­meyen adımlarla dönüp durmuşlardı. Aralarından 	birisi yere yıkılsa, öbürleri onu suyun içinden kaldırıp 	yürümeye devam etmesi için zor­lamıştı.

	 	Bajenaru 	kral için dua etmeye devam etti. Nihayet mahkemeye çı­karılıp 	geri geldiğinde, sakin bir sesle, ölüme mahkûm edilmiş 	oldu­ğunu 	bildirdi. Gerçek alçakgönüllülüğe ermişti. Geçmişte büyük 	gü­nah işle­miş alçakgönüllü kişilerin, zulüm ve 	eziyete karşı, ruhsallıkta zengin diğer Hıristiyanlar’dan 	daha dirençli oldukları çoğu zaman dikkatimi çekmiştir. 4. 	yüzyılda Roma’da savaş arabaları yarışlarının 	düzenlen­diği 	zamanlarda yaşamış olan Aziz İoannes Khrysostomos bir keresinde 	şöyle 	söylemişti: “Doğruluk ve Gurur atlarının çektiği bir araba 	ile Günah 	ve Alçakgönüllülük atlarının çektiği bir araba eş­leşmiş 	olsaydı, inanıyorum ki, ikinci araba Cennet’e ilk olarak 	va­rırdı.”

	 	Albay 	Popescu, Bajenaru’dan idam cezasının temyizi için yüksek 	mahkemeye başvurmasını önerdi. Bajenaru şöyle yanıt verdi: 	“Ben o yargıçların yetkisini tanımıyorum. Ben sadece Tanrı’ya 	ve krala itaat ederim.”

	 	Bajenaru 	idam mahkûmlarının hücresine nakledildiğinde, Popescu, “Belki 	bizler de onun yargıçları olmaya çalışmakla hatalıydık” 	dedi.

	 	Ona 	ne olduğunu dört ay boyunca öğrenemedik. Ardından hücreye geri 	döndü, idam cezası müebbet hapse çevrilmişti. Tüm kişiliği 	de­ğiş­miş olsa bile, mahkûmların çoğunluğu onu 	kabul etmiyordu. “Nu­maralarından biridir, seni şeytan!” 	diyorlardı. Bu davranışları adilce değildi. 	Bajenaru’ya Gizli Polis hesabına çalışmayı kabul ederse 	ser­best 	bırakılacağı vaat edilmişti. Onlara şöyle yanıt vermişti: 	“Cezae­vinden ancak son rahip de serbest bırakıldığında 	ayrılabilirim.”

	 	Cezasının 	hafifletilmiş olması kuşkuyla karşılandı, çünkü genel­likle 	cezalar indirilmek yerine artırılırdı. Komünist yönetimlerde 	dev­let, hü­küm giymiş birinin cezasını artırma 	yetkisine sahipti. Aslında ömür boyu cezasının on iki yılını 	çekmiş olan bir mahkûma, hiçbir açıklama yapılmadan cezasının 	yeniden gözden geçirilmiş olduğu bil­dirilmişti. Ertesi gün 	de kurşuna dizilmişti.

	 	Bajenaru 	başka bir hücreye nakledildi ve oradaki mahkûmlar tara­fından 	tekme tokat dövüldü. İki kez intihara teşebbüs etti. Ardından 	baş­ka 	bir cezaevine götürüldü ve orada öldü.

	 	Jilava’dayken 	tanık olduğum ilk infaz, Arnautoiu kardeşlerinkiydi. İki kardeş 	partizan olarak yıllarca ormanda yaşamışlardı. Askerler günün 	birinde saklandıkları yere gelen bir kadını izleyerek onları 	yakalamayı başarmıştı.

	 	İnfazlar 	sert ve acımasız bir merasimle yerine getirilirdi. Nöbetçi­ler 	tan vakti koridorda dizildi, cezaevi kumandanı küçük bir grubu 	avluya çıkarırken, hücrelerden yüzlerce meraklı göz izleme 	delikleri ve çat­laklardan 	bu olayı izledi. Üst rütbeli subaylar önden gidiyordu, arkadan 	her 	biri bir nöbetçi tarafından tutulan kardeşler zincirlerini 	sü­rükleyerek 	geliyordu. En arkada, bir doktor ve makineli tüfek taşıyan 	nöbetçiler vardı. Sabah ayazında mahkûmların zincirlerini 	kıran çekiç darbelerini hücremizden işitebiliyorduk. Mahkûmlar 	başlarına birer çuval geçiri­lerek bir araca bindirildiler 	ve yakındaki boş alana götü­rüldüler. Orada enselerine 	yakın mesafeden ateş edilerek öldürüldüler. Silah seslerini 	duyduk.

	 	İnfazcı, 	Nita adlı çingene kökenli bir nöbetçiydi. Her yaptığı “iş” 	için 	500 Lei ikramiye alıyordu. Nöbetçilerin içinde en iyi davranan 	oydu, 	kendisine Jilava’nın Kara Meleği adı takılmıştı.

	 	Şöyle 	anlattı: “Mahkûmlar son saatlerini hücrede beklerken her za­man 	onlara son sigaralarını veririm. Onları yüreklendirmeye 	çalışı­rım. Bu, sandığınız kadar zor bir şey değildir, 	hepsi de son dakikaya kadar kurtulma umudu taşır.”

	 	Bu 	umut on dokuz yaşındaki Lugojanu isimli genç bir mahkûm için 	gerçeğe 	dönüşmüştü. Eskiden bir bakan olan babasına cezaevinde ölene 	dek 	işkence yapılmıştı. Genç delikanlı intikam almak için 	arka­daşlarının 	da yardımıyla milislere karşı saldırılar düzenlemişti. 	Arala­rından biri yakalandığında konuşmuş, böylece 	Lugojanu ve sekiz suç ortağı ölüm cezasına mahkûm olmuşlardı.

	 	İnfaz 	günü geldiğinde, ilk iki mahkûm avluya götürülmüştü, az 	sonra 	diğer ikisi onları izlemişti. Geride kalanlar, arkadaşlarının 	zin­cirlerinin çıkarıldığını işitebiliyordu. Silah 	seslerini duymuşlardı. Nö­betçilerin geri kalanları almak 	üzere geldiğini görmüşlerdi. Onlardan birisi, daha sonra bana 	şöyle anlattı: “Son derece sakindim. Meryem Ana’yı gördüm, 	benimle şefkatle konuşuyordu. Cezamın affedilece­ğinden 	emindim.” Hücrelerinin kapısı açılır ve cezaevi kumandanı 	içeri girer. 	Onlara Bükreş’ten aldıkları bir talimatla geri kalanların 	ce­zaları­nın hafifletilmiş olduğunu bildirir. 	Cezaevinde insanları son an­larında ayakta tutan bu gizemli 	gücün varlığına çok kez tanık oldum.

	 	Kara 	Melek, mahkûmlara gösterdiği iyi davranışlarıyla, yaptığı 	bu korkunç iş için bir şekilde özür diliyordu. “Ben bir 	canavar değilim” dedi. 	Diğer nöbetçiler ve yardımcıları ise onun gibi davranmak 	gere­ğini görmüyorlardı.

	 	Özellikle 	Jilava cezaevindeki mahkûmların ruh hali kötüydü. Bir geçiş 	cezaevi olması nedeniyle insanlar çoğu kez eski düşmanlarıyla 	karşılaşıyordu. 	Mahkûmların arasında birçok eski polis görevlisi vardı. 	Eski 	güvenlik güçleri, Komünizm’e karşı çalışmış olanlar 	bile, Parti’nin 	görev vereceği yeni elemanları yetiştirmek üzere iki yıl daha 	görevle­rinin başında tutulmuştu. Daha sonra, bu deneyimli 	kişilere kendi yol­daşlarından bazılarını tutuklamaları 	emredilmişti. Ardından onlar da, kendi 	eğittikleri yeni görevliler tarafından tutuklanmışlardı. Bu 	kişilerin 	bir çoğu, hüküm giydikten sonra cezaevinde aynı hücreyi 	paylaşmak zorunda kalmıştı, çünkü eski yönetimde görev 	alanların hiçbiri tasfiye hareketinden kaçamamıştı.

	 	Eskiden 	düşman olan bu insanlar bir gün birbirlerini karşılıklı 	suç­lamak yerine içlerinde besledikleri nefreti 	yöneltebilecekleri yeni bir odak noktası buldular.

	 	Üstü 	başı dağınık, yara, bere ve pislik içindeki bir mahkûm 	hücre­mize 	fırlatıldı. Dehşetle çevresine bakıyordu. Ardından bir 	bağırış yük­seldi: 	“Albon!”

	 	Binlerce 	kişinin ölümünden sorumlu olan Poarta-Alba’nın kuman­danı, 	kanal inşaatının başarısızlığa uğramasının ardından 	günah keçisi yapılmıştı. Albay Albon’un, kampına yeni 	gelenleri nasıl karşıladığını anımsıyorduk. 	“Profesörler, doktorlar, avukatlar, rahipler – benim akıllı 	dostlarım! Burada beyninize ihtiyacımız yok; sadece ellerinize, 	nazik ellerinize 	gerek duyuyoruz. Yaptığınız işin karşılığını soluduğu­nuz 	hava 	ile alacaksınız. Kurtulacağınızı sanmayın, sadece ölüm sizi 	kurtarır ya da kanal işine son verip beni içeri attıkları zaman 	kurtulur­sunuz!”

	 	Albay 	Albon bizlere sanki hipnotize olmuş bir tavşan gibi bakı­yordu. 	Bir mahkûm onu yakasından yakalayıp ayağa kaldırdı. Bir 	baş­kası tutup yana çevirdi. Üçüncü biri kasıklarına 	bir tekme attı. Albon, tekme ve yumruk yağmuru altında, 	kontrolsüz bir şekilde çığlıklar at­maya başladı.

	 	Onu 	kurtarmaya çalıştım. Mahkûmlar bana karşı durup, “Siz de bu 	katilin tarafını mı tutuyorsunuz?” dediler.

	 	Albon, 	kana ve toza bulanmış bir halde alaycı bağırışlar altında 	ayağa 	kalkmaya çalıştı. Kapıya doğru gitmeye çalışırken yeniden 	dü­şüp bir 	ranzanın keskin kenarıyla kendini yaraladı. Mahkûmlar, yeni bir 	nefret 	dalgasıyla ona saldırıp üzerindeki gömleği yırtıp 	çıkardılar. Albon 	elleriyle darbelerden yüzünü korumaya çalışıyordu. Nihayet 	yere 	yıkıldı ve öylece kaldı.

	 	Albon, 	Ocnele-Mari cezaevine nakledilene dek, gittiği her hücrede hep 	aynı muameleyi gördü. Nakledildiği bu cezaevi, gözden düşmüş 	olan asker ve resmi yetkililer için ayrılmıştı.

	 	Günler 	sonra, tanıdık bir yüze daha rastladım. Beni tecrit hapsimde bir 	hafta boyunca sorguya çekmiş olan Albay Dulgheru da hapse 	düş­müştü. Ona Albon’un başına gelenleri anlatım. 	Başını belaya sokma­maya çalıştı, ama günün birinde onu 	tanıyan birinin çıkması kaçınıl­mazdı.

	 	Dulgheru 	bana anlattığına göre, Parti’nin kendi adamlarını suçla­mak 	istediğinde başvurduğu olağan bir yöntemle, yani Komünistler’in 	başa geçmesinden önceki dönemde polis teşkilatı için casusluk 	yapmış ol­makla 	suçlanmıştı. Bana nasıl tutuklandığını anlattı. Bir 	mahkûmu sor­guya 	çekmek üzere yanında kendisinden alt rütbeli üç görevliyle 	bir­likte hücreye gittiğinde, kapı yavaşça üzerine 	kapatılıp kilitlenmişti. Dulgheru kendini tek başına bir 	hücrede bulmuştu. Kapıyı yumrukla­yarak dışarı 	çıkarılmasını emretmişti. Adamları ona gülmüşlerdi. 	İçle­rinden birinin, “Bu sefer, burada kalacak olan 	sizsiniz!” dediğini duy­muştu.

	 	Dulgheru’nun 	kimliği ortaya çıktığında, Jilava’daki mahkûmlar ona 	da aynı muameleyi uyguladı. Bu nedenle o da, Ocnele-Mari’ye 	nakle­dildi. “Parti cezaevi” çok geçmeden diğerleri gibi 	tıka basa doldu.

	 	Dulgheru 	ayrıldıktan hemen sonra, sorgulanmak üzere Bükreş’e 	götürüldüm. 	Motosiklet gözlüklerine benzer bir şeyle gözlerim kapa­tıldı. 	Bir aracın içinde, birkaç kilometre ötedeki başkente 	götürüldüm. Gizli 	Polis genel merkezinde, üniformalı bir albay tarafından 	yönelti­len sorular, 	benden bilgi almaktan çok benim yönetime karşı tutu­mumu 	öğrenmeye 	yönelikmiş gibi göründü. Albay oraya götürülme­min 	gerçek amacı 	konusunda hiçbir ipucu vermedi.

	 	Merkez 	oldukça kalabalıktı ve “gizli” mahkûmlar aynı hücreleri 	paylaşıyordu. 	İri kıyım, somurtkan birisiyle aynı hücreye konuldum. Bu 	kişi 	“yeniden eğitimin” şefi Vasile Turcanu idi. Bir zamanlar 	ken­disine 	öldürme yetkisi vermiş olan rejim, şimdi onu ölüme mahkûm 	etmişti. Parti onu üç yıl boyunca hayatta tutmuştu. Bunun 	amacı, alı­şılmış bir yöntemdi – siyasi gündem 	değişikliğine gerek duyuldu­ğunda, onun in­faz edildiği 	açıklanacaktı.

	 	Turcanu, 	İçişleri Bakanı Theohari Georgescu’nun, 1953 tasfiyesi 	sırasında nasıl tutuklandığını anlattı. Telefonlarla dolu 	masasında otur­maktayken, üç özel güvenlik görevlisi 	ellerinde tabancalarla içeri gir­mişlerdi. Georgescu’nun 	duvardaki altın yaldız çerçeveli kendi portre­sine 	doğru yüzünü dönüp ayakta durmasını emretmişler, bu arada 	pantolonunu 	çıkararak üzerini aramışlardı.

	 	Onunla 	birlikte geçirdiğimiz üç saat içinde, Turcanu’nun yaşamına 	bir ölçü Hıristiyanlık katmaya çalıştım, ama vahşet 	doktrinleriyle öy­lesine kaynaşmış bir insan için yapılacak 	fazla bir şey yoktu.

	 	Gizli 	Polis merkezinde duyduğum en şaşırtıcı haber, Kuruşçev’in, 	Stalin’i 	bir katil ve zorba olarak ilan etmiş olmasıydı. Beria ve altı 	adamının 	1953 yılı Noel gecesinde nasıl infaz edilmiş olduklarının 	ha­berleri gelmeye başlamıştı. Onların yanı sıra daha 	binlerce alt rüt­beli Sovyet 	gizli ajanının da öldürülmüş olduğu bildiriliyordu. 	Ro­manya’da Stalin’i karalama kampanyası başlatılmıştı. 	Romanya’nın yeni diktatörü 	Gheorghiu-Dej halkça daha tutulan bir politika izliyordu. Dej iyi 	yaşa­maktan hoşlanıyordu ve mizaç itibariyle Pauker ve 	grubuyla kıyaslan­dığında, en azından, bir gelişme 	sayılırdı.

	 	Jilava’ya 	geri götürdüğüm haberler büyük tezahüratla karşılandı. 	Her­kes 	Stalin konusundaki haberlere çok seviniyordu. Bu gelişmenin 	tah­liye­lerini hızlandıracağını umut ediyorlardı.

	 	Popescu, 	“Parti’yi iyi bilirim. Hırsızı ilan ederler, ama çalınan 	malı geri vermezler!” dedi.

	 	Başka 	bir mahkûm, “Ne olursa olsun, Stalin artık bitmiştir!” dedi.

	 	Bir 	ikincisi de, “Umarım cehennemde yanar!” diye bağırdı.

	 	Mahkûmlardan 	ikisi, gülüşler ve neşeli bağrışlar arasında vals ya­parak, 	“Joe Amca” hakkında müstehcen sözler söylemeye başladılar. 	Sessiz kalanlar sadece nöbetçilerdi. Stalin’in alenen 	suçlanması, gele­cekleri konusunda tedirgin olmalarına neden 	olmuştu.

	 	Popescu 	bana bağırdı: “Çok mutlu görünmüyorsunuz, rahip!”

	 	Ona, 	“Bir kişiye karşı bu denli nefret gösterilmesi hoşuma 	gitmiyor. 	Bizler Stalin’in akıbetini bilemeyiz –belki de son anda, 	çarmıhtaki o hırsız gibi– o da kurtulmuştur” dedim.

	 	“Ne! 	Stalin, onca yaptıklarından sonra mı?”

	 	“Belki 	de, yaşamında sadece anlık tövbeler etmiş olmasına rağmen 	Cennet’e giden zengin adam gibidir” diye yanıt verdim.

	 	Onlara, 	yaşamını başkalarını sömürmekle geçiren ve köyündeki 	vaizden, sadece iyi bir insan olduğu için nefret eden zengin bir 	adamın öyküsünü anlattım. Sokakta karşılaştıkları zaman 	vaizin suratına tü­kürmüş; 	vaiz onun bu davranışına, “Zavallı adamın zevkidir!” diye 	düşünerek 	izin vermiş. Bodnaras isimli bu zengin adam yılda sadece bir 	kez, 	Kutsal Cuma gününde (İsa Mesih’in ölüm günü) kiliseye 	gi­dermiş. Çarmıh 	öyküsünü dinlerken şişman yanaklarından aşağıya iki damla 	gözyaşı süzülür, bunları eliyle hızla sildikten sonra, 	ondalıkla­rın top­lanmasını beklemeden kiliseyi terk 	edermiş.

	 	Bir 	Kutsal Cuma günü büyük bir cemaat kilisede ayinin başlama­sını 	bekliyormuş. 	Vaiz de, Bodnaras da kiliseye gelmemişler. Nihayet birisi 	sunağın arkasına bakmayı akıl etmiş ve rahibi yerde yatarken 	bulmuş. Gözleri 	kapalı, yüzünde sonsuz bir mutluluk ifadesiyle sakin bir şekilde 	nefes alıp veriyormuş. Cemaat onun kutsal bir coşkuyla kendinden 	geç­miş 	olduğunu düşünmüş.

	 	Aslında 	Bodnaras o sabah ölmüş ve yargılanmaya başlamıştı. Kötü 	ruhlar, işlediği tüm günahları terazinin bir kefesine 	koyduklarında; ko­ruyucu 	meleği her yıl döktüğü iki damla gözyaşı dışında 	terazinin di­ğer 	kefesine koyabilecek hiçbir iyilik bulamamıştı. Yine de, o iki 	damla gözyaşı, diğer kefedeki kötülükleriyle eşit ağırlıkta 	gelmişti.

	 	Bodnaras, 	ne yapacağını bilmez bir halde, titremeye ve terlemeye 	başlamıştı. Tam o anda, Tanrı başını öte yana çevirmiş, 	bundan yarar­lanan 	Bodnaras da kötülük kefesinden bir iki tane günahını almıştı. 	Böylelikle 	iyilik kefesi daha ağır gelmişti.

	 	Ancak 	Tanrı bakmadığı zamanlarda bile görür. Tanrı üzgün bir 	şe­kilde zengin adama, “Tüm yaratılış içinde hiç kimse 	beni Yargı Gü­nü’nde aldatmaya kalkışmamıştı” 	demişti. Sonra Cennet’e bakına­rak, “Bu adamı kim 	savunacak?” diye sormuştu.

	 	Melekler 	sessiz kalmışlardı. Tanrı, “Haydi, burası Romanya Halk 	Cumhuriyeti değil. Savunmasını dinlemeden kimseyi mahkûm 	ede­me­yiz” demişti.

	 	Zengin 	adamın koruyucu meleği bile böyle bir görevi üstlenmek 	istememiş ve şöyle konuşmuştu: “Bu adamın köyünde öylesine 	iyi yü­rekli bir rahip var ki, onun için bir şeyler söylemeye 	istekli olabilir.”

	 	Böylece, 	rahip, bedeni yeryüzünde bırakılarak Cennet’e alınmıştı. 	Bodnaras, 	her zaman aşağıladığı adamı karşısında görünce, son 	şan­sını da 	kaybettiğini düşünmüştü, fakat rahip verilen bu görevi hemen 	kabul etmişti.

	 	Rahip 	sözlerine şöyle başlamıştı: “Göksel Babam; hangimiz daha 	iyidir, sen mi yoksa ben mi? Eğer ben senden daha iyiysem, 	tahtından aşağı in ve senin yerini almama izin ver, çünkü her 	gün Bodnaras’a, suratıma tükürme sevincini ben yaşattım, 	bunu yaparken de içimde bir kızgınlık ve acı yoktu. Eğer ben 	onu affediyorsam, sen elbette affede­bilirsin.”

	 	“İkinci 	dileğim ise; İsa Mesih çarmıhta insanların günahları için 	öldü 	ve bu mutsuz ülkede bizler aynı suçtan birçok defalar 	cezalandı­rılabi­liyor olsak bile, Bodnaras, İsa’nın 	bedeninde bedeli ödenmiş olan gü­nahları için yeniden acı 	çekmemelidir.”

	 	“Üçüncü 	olarak; Tanrım, sana uygulamalı bir soru yöneltmek isti­yorum. 	Bu adam eğer Cennet’e giderse, sen ne kaybedersin? Cen­net 	eğer 	çok küçük ise, sen orayı genişletebilirsin. Eğer iyilerin 	arasına kötüyü 	koymak istemiyorsan, kaybolmuş ruhlar için başka bir Cennet yarat 	– onlara da birazcık mutluluk ver.”

	 	Bu 	sözler Tanrı’yı öylesine hoşnut etmiş ki, hemen Bodnaras’a 	seslenmiş: 	“Şimdi Cennet’e gidebilirsin!” Zengin adam hızla 	uzak­laş­mış. 	Tanrı rahibe dönüp, “Dur, bekle! Seninle biraz konuşacağım” 	de­miş.

	 	Rahip 	şöyle yanıt vermiş: “Sana teşekkür ederim. Ama ayine he­nüz 	başlamadım 	ve kilisedeki herkes evde kendilerini bekleyen ye­meklerine 	bir 	an önce kavuşmak istiyor. Geri dönüp görevimi yerine 	getirmeliyim; 	insanlara günaha karşı uyanık kalmalarını söylemeli­yim. 	Ancak onlara şunu 	da öğreteceğim: Sen, bizi affetmekle görevini yerine 	getiriyorsun, 	çünkü 	senin sevgin en kötü günahkâra bile verili­yor. Eğer sen 	insanları 	hak 	etmiş olduklarına göre yargılamaya başla­saydın, 	hiçbirimiz bundan kaçamazdık.”

	 	Hücremdeki 	herkes bu öyküyü ses çıkarmadan dinledi.

	 	Popescu 	sordu: “Siz de, Tanrı’nın önünde Stalin’i savunur 	muydu­nuz?”

	 	“Stalin’in 	kendi günahları için gözyaşı dökmediğini kim biliyor? 	Psikologlar kişinin suçları ne kadar ağırsa, o suçlardan 	dolayı sorum­luluğun da o kadar az olduğunu söylerler. 	Hitler gibi, hiç tanımadığı milyonlarca masum insanı 	fırınlarda yakan bir çılgın; Stalin gibi, bin­lerce 	yoldaşını katleden bir cani; bu tür kişiler normal değildir ve 	on­ları diğer insanlara uyguladığımız ölçütlerle 	değerlendiremeyiz.”

	 	Albay 	Popescu, “Bu hücrede birçok Hıristiyan öğretisi dinledim, ama 	bu en iyisi ve uygulaması en zor olanı” dedi.

	 	1956 	yılının ilkbaharında, kırlangıçlar hücrenin penceresinin 	üzerinde bir yerde yuva yapmaya başladılar. Bir gün bir cıvıltı 	işittik – yumur­tadan 	çıkmışlardı. Bir mahkûm diğer arkadaşının sırtına 	basarak yu­karı 	bakmaya 	çalıştı. “Dört taneler!” diye bağırdı. Dişi ve erkek 	kuş hiç durmadan 	yavrularına yem taşıyordu. Aramızda kaç kez yuvaya girip 	çıktıklarını saymaya başladık – günde 250 kez! Bu uğraş 	bizi olağan konuşma konularımızdan biraz olsun uzaklaştırmıştı. 	Yaşlı bir taşralı, “Yirmi bir gün içinde uçmaya başlarlar” 	dedi. Diğerleri ona inan­mayıp alay ettiler. Ama o, 	“Görürsünüz” dedi. Yirminci gün hiç­bir şey 	olmamıştı, ama yirmi birinci gün, küçük yavrular cıvıltılar 	ve kanat çırpışlarla 	uçmaya başladılar. Bu olay bizi çok mutlu etti. “Tanrı 	onların 	programını düzenlemiş. Bizler için de bu kadarını yapabilir” 	dedim.

	 	Haftalar 	geçti; Stalin’in adının kötülenmesi gerçekten yeni bir 	“ılınma” döneminin habercisi olmuş gibi görünüyordu. 	Bunun uzun sürmeyeceği 	kesindi; yine de birçok tutuklu genel bir aftan yararlana­rak 	tahliye edildi. Bunlardan biri de ben olabilir miydim acaba? Bu 	düşün­cem beni sadece üzdü: Eğer beni şimdi serbest 	bırakırlarsa, ne işe ya­rayacaktım? Oğlum büyümüştü, 	babasını zorlukla hatırlayabili­yordu. Sabina kendi yolunda 	gitmeye zaten alışmıştı. Kilise’de ise daha az sorun çıkaran 	başka rahipler görev yapıyordu.

	 	Bir 	sabah bu düşüncelerim bir sesle bölündü. “Sorgulamaya 	gidi­yorsun, derhal! Haydi!”

	 	Tekrar 	kaba kuvvete, korkulara ve doğru olmayan yanıtlar bulmam gerekecek 	olan sorulara geri dönüyordum! Nöbetçi, “Haydi, haydi! Araç 	seni bekliyor” diye bağırırken, eşyalarımı toplamaya 	başladım ve peşi sıra koridordan hızlı bir şekilde giderek 	avluyu geçtim. Merdi­ven­lerden yukarı çıkarken, çelik 	kapıların kilitleri bir bir açılıyordu. Ar­dından kendimi 	dışarıda buldum.

	 	Görünürde 	hiçbir araç yoktu. Bir memur bana ufak bir kağıt uzattı. Aldım, 	baktım; bu bir mahkeme kararıydı ve benim genel aftan dolayı 	tahliye edilmiş olduğum yazılıydı.

	 	Kağıda 	şaşkın gözlerle bakıyordum. Tek söyleyebildiğim: “Ama ben 	sadece sekiz buçuk yıl yattım, oysa cezam yirmi yıldı.”

	 	“Hemen 	burayı terk etmeniz gerekiyor. Bu emir yüksek mahkeme­nin 	kararı!”

	 	“Ama 	on iki yılım daha var.”

	 	“Tartışmayın! 	Dışarı çıkın!”

	 	“Ama 	durumuma bir baksanıza!” Yırtık gömleğim kirden karar­mıştı. 	Pantolonum yamalı bohçayı, botlarım ise Charlie Chaplin’inkileri 	andırıyordu. 	“Gördüğüm ilk polis memuru beni tu­tuklayacaktır.”

	 	“Burada 	size verecek giysimiz yok. Hemen gidin!”

	 	Memur 	tekrar cezaevinin içine girdi. Dış kapı gürültüyle kapandı; 	kilidin yuvasına girdiğini işittim. Cezaevi duvarlarının 	dışında tek bir kişi 	bile yoktu. Tenha bir yaz gününde, tek başınaydım. Her yer o 	ka­dar 	sessizdi ki, böceklerin seslerini işitebiliyordum. Koyu yeşil 	ağaçla­rın çevrelediği 	uzun beyaz bir yol önümde uzanıyordu. Kestane ağaç­larının 	gölgesinde inekler otluyordu. Her yer öylesine sakindi ki!

	 	Duvarın 	arkasındaki nöbetçilerin duyabilmesi için yüksek sesle 	ba­ğırdım: “Tanrım, özgürlüğüme kavuştum diye 	cezaevinde senin be­nimle 	birlikte olmamdan daha fazla sevinmemem için bana yardım et!”

	 	Jilava’yla 	Bükreş’in arası yaklaşık 5 kilometredir. Bohçamı sırtıma 	vurdum ve tarlaların arasından yürümeye başladım. Bohçam 	kokulu paçavralarımın 	olduğu küçücük bir yığındı, ama cezaevindeyken be­nim 	için o kadar değerli olmuştu ki, onu bırakmayı asla düşünmedim. 	Çok geçmeden 	ana yoldan ayrılıp uzun çimenlerin üzerinden yürü­meye 	başladım. 	Yolumun üzerindeki ağaçların kalın kabuklarını okşuyordum. 	Bazen 	bir çiçek tomurcuğunu ya da bir yaprağı incele­mek için 	duraklı­yordum.

	 	Taşralı 	halktan yaşlı bir çiftin bana doğru gelmekte olduğunu gör­düm. 	Beni durdurarak merak içinde sordular; “Oradan 	mı 	geliyorsu­nuz?” Adam elini cebine atıp bana 1 Leu (birkaç 	kuruş değerinde ma­deni 	para) verdi. Parayı elime aldım ve gülmemek için kendimi zor 	tut­tum. 	Bana daha önce 1 Leu veren olmamıştı.

	 	“Adresinizi 	verin ki, size iade edebileyim” dedim.

	 	“Yok, 	sizin olsun, kalsın” diye ısrar etti. Benimle, Romanya’da 	ço­cuklar 	ve dilenciler için kullanılan şahıs kipini kullanarak 	konuşu­yordu.

	 	Yürümeye 	devam ettim. Bir kadın beni durdurdu ve, “Oradan 	mı 	geliyorsunuz?” diye sordu. İki ay önce tutuklanan Jilava köyünün 	ra­hibini merak ediyordu. Kadına onunla karşılaşmadığımı, 	ama bir rahip olduğumu söyledim. Yolun kenarındaki bir duvarın 	üzerine oturduk. Mesih hakkında konuşmak isteyen birini bulmak 	beni öylesine sevin­dirmişti 	ki, eve gitmek için acele etmiyordum. Konuşmamız bitti­ğinde, 	cebinden 	1 Leu çıkarıp bana verdi. “Tramvay ücreti için” dedi.

	 	“Zaten 	benim 1 Leum var.”

	 	“Rab’bin 	hatırı için alın o zaman.”

	 	Başkentin 	dışındaki bir tramvay durağına gelene dek yürüyüşüme devam 	ettim. İnsanlar çevremde toplanıyordu; nereden geldiğim he­men 	fark ediliyordu. Herkesin cezaevinde bir yakını olduğu için bana 	kar­deşlerini, babalarını, kuzenlerini soruyorlardı. 	Tramvayda bilet pa­ramı ödememe izin vermediler. Birkaçı 	ayağa kalkarak bana yerini vermek istedi. 	Romanya’da serbest bırakılan mahkûmlara, dışlamak yerine, 	bü­yük saygı gösterilir. Bohçam dizlerimin üstünde yerime 	oturdum. Tram­vay 	tam kalkmaya başlamışken, dışarıdan, “Dur! Dur!” 	bağırışları gel­meye başladı. Duran neredeyse kalbim 	oluyordu. Tram­vay aniden fren yaparken, Milislere ait bir 	motosiklet önümüze geçip durdu. Bir yan­lışlık 	yapıldığını, beni almaya geldiklerini düşündüm! Ama 	tramvayın sürücüsü arkaya dönüp bağırdı: “Basamakların 	üze­rinde birisinin dur­duğunu söylüyor!”

	 	Yanımda 	oturan kadının kucağında bir sepet çilek vardı. Şaşkın­lıkla 	onlara bakıyordum.

	 	“Bu 	sene hiç yemediniz mi?” diye sordu.

	 	“Sekiz 	yıldır ağzıma koymadım!”

	 	“Haydi, 	biraz alın lütfen” diyerek sepeti uzattı. Avuçlarımı olgun, 	yumuşak 	meyvelerle doldurdum ve bir çocuk gibi iştahla ağzıma at­tım.

	 	En 	sonunda evimin kapısına vardım ve bir an için duraksadım. Beni 	beklemiyorlardı; üzerimdeki kirli ve yamalı giysilerimle korkunç 	gö­rünüyordum. Kapıyı açtım. Holde birkaç genç 	duruyordu. Araların­dan uzun boylu bir tanesi bana bakıp 	bağırdı: “Baba!”

	 	Bu 	benim oğlum, Mihai idi.

	 	Onu 	bıraktığımda dokuz yaşındaydı; şimdi ise on sekizine 	gelmişti.

	 	Ardından 	karım dışarı çıktı. Zarif kemikli yüzü daha da 	zayıfla­mıştı, 	ama saçları hâlâ siyahtı. Onun her zamankinden daha güzel 	gö­ründü­ğünü düşündüm. Gözlerim doldu. 	Kollarıyla bana sarılmadan önce, bir gayretle ona şöyle dedim: 	“Öpüşmeden önce sana söylemem gereken bir şey var. 	Sefaletten mutluluğa gelmiş olduğumu düşünme sakın! 	Cezaevinde Mesih’le birlikte olmanın sevincinden, ailemin 	ara­sında Mesih’le birlikte olmanın sevincine geldim. 	Yabancıların yanın­dan, benimkilere dönmüyorum. 	Cezaevindeki benimkilerden, evdeki be­nimkilerin yanına 	geliyorum.” Sabina hıçkırmaya başladı. “Şimdi is­tersen 	beni öpebilirsin” dedim. Daha sonra, onun için yıllar önce 	ce­za­evinde tekrar görüşürsek söylemek umuduyla 	bestelediğim küçük bir ezgiyi söyledim.

	 	Mihai 	yanımıza gelip, evde beni görmeden gitmek istemeyen bir­çok 	konuk 	olduğunu söyledi. Kilise cemaatimizin üyeleri Bükreş’te her 	yere 	telefon edip dönüş haberimi vermişlerdi. Kapımızın zili 	sü­rekli çalı­yordu. 	Yeni gelenlere ayakta duracak yer açmak için içeride­kiler 	gitmek zorunda 	kalıyordu. Bayanlarla tanıştırıldığımda, beli iple 	tutturulmuş gülünç pantolonumla eğilip selam vermem 	gerekiyordu. Hepsi gittik­lerinde neredeyse gece yarısı 	olmuştu. Sabina artık bir şeyler yemem gerektiğini söyledi, ama 	açlık hissetmiyordum. Ona şöyle dedim: “Bu günlük 	yeterince mutlu olduk. Yarın oruç ve şükran günü olsun, akşam 	yemeğinden 	önce de Rab’bin Sofrası’nı yapalım.”

	 	Mihai’ye 	döndüm. O akşam karşılaştığım üç kişi –bunlardan biri 	daha 	önce tanışmadığım bir Felsefe Profesörü idi– oğlumun 	onları Mesih’e 	imana yönlendirmiş olduğunu söylemişti. Oysa ben, onun anne 	ve babasından ayrı kaldığında, kaybolacağından korkmuştum! 	Mutlu­luğumu tarif edecek sözcük bulamıyordum.

	 	Mihai, 	“Baba, çok şeyler yaşadın. Çektiğin bu acılardan ne 	öğren­diğini bilmek istiyorum” dedi.

	 	Ona 	sarıldım ve şöyle dedim: “Mihai, geçirdiğim bu zaman içinde 	Kutsal Kitap’ı az kalsın unutacaktım. Ancak aklımda her zaman 	dört şey vardı. Bunlardan birincisi; Tanrı 	vardır. 	İkincisi; Mesih 	bizim Kurtarıcımız’dır. 	Üçüncüsü; sonsuz 	yaşam vardır. 	Dördüncüsü ise, 	yolların 	en iyisi, sevgidir.”

	 	Oğlum, 	“Benim bütün istediğim de buydu” dedi. Sonra bana bir ra­hip 	olmaya karar verdiğini söyledi.

	 	O 	gece temiz yatağımda gözüme uyku girmedi. Kalkıp Kutsal 	Ki­tap’ı açtım. En beğendiğim kısımlardan biri olan 	Daniel’i okumak isti­yordum, ama artık yerini bulamıyordum. 	Onun yerine gözlerim Aziz Yuhanna’nın mektuplarından (3Yu.4) 	bir ayete takıldı: “Benim için, çocuklarımın 	gerçeğin izinden yürüdüklerini duymaktan daha büyük bir 	sevinç olamaz!” Ben de aynı sevinci yaşıyordum. Oğlumun 	odasına girdim, çünkü onun gerçekten orada olduğundan emin 	olmak istiyor­dum. 	Bu sahneyi cezaevindeyken birçok kez rüyamda görmüş­tüm, 	ama 	uyandığımda kendimi hep hücremde bulmuştum.

	 	Normal 	uyku düzenime geçene dek iki hafta geçti. Artık hastanele­rin 	mümkün 	olan en iyisinde, en fazla güneş alan koğuşun en iyi yata­ğında 	tedavi edilmekteydim. Bir eski mahkûm olarak bana herkes –so­kakta, 	mağazada– 	her yerde yardım etmek istiyordu. Eve ziyaretçi akını tekrar 	başladı.





	VI. BÖLÜM


	 	 	Artık 	özgürdüm. Yüreğimin derinliklerinde sükûnet ve dinlenmek için 	güçlü bir arzu vardı. Oysa Komünizm, Kilise’yi tümden yok 	etmek 	için bütün gücüyle her yerde çalışmaktaydı. Arzu ettiğim 	bu esenlik, 	gerçeklerden kaçış olacaktı ve ruhum için tehlikeli 	olabilirdi.

	 	Döndüğüm 	ev yoksuldu, ama birçok insandan daha şanslı sayılır­dım. 	İki odalı küçük bir çatı katında yaşıyorduk. Fazla 	mobilyamız yoktu. Üzerinde 	komşudan ödünç alınan yumuşak bir şiltenin serildiği tahta 	bir 	yatakta 	uyuyordum. Bu şilte, bir yastıkla boyuma uygun ge­lecek 	şekilde 	uzatılmıştı. Suyu üç kat aşağıdaki bodrumdan temin 	edi­yorduk. En ya­kın tuvalet yan binadaydı. Daha iyisini 	beklemiyordum. Cezaevindey­ken, ülkedeki evsizlik, kıtlık ve 	kapatılan ya da bizimkisi gibi el konu­lan kiliseler hakkında 	bilgimiz olmuştu.

	 	Eşimin 	tutuklanması sırasında konforlu evimize el konmuştu. Sabina 	ise 	serbest bırakıldıktan sonra beni boşamayı kabul etmediği için 	iş bulamamıştı. 	Bu yüzden, büyük bir yoksulluk içinde kadın ço­rabı 	ona­rarak para kazanmaya çalışmış ve dostlarının 	yardımıyla ayakta kal­mıştı. Mihai olmasaydı, her şeyin 	çok daha zor olabileceğini söyledi.

	 	Mihai 	on üç yaşındayken annesini kanal çalışma kamplarında 	ziya­ret 	etmesine izin verilmişti. Anne babasından mahrum edilmek ve 	başka­larının yardımlarıyla geçinmek ona acı vermişti.

	 	Oğlum 	o günlerini şöyle anlattı: “Kampa gidebilmek için ödünç 	para 	almak zorunda kaldım. Annemle, aramızda iki sıra demir 	par­maklıkla­rın bulunduğu bir yerde görüşmemize izin 	verildi. Annem kirli cezaevi üniformasının 	içinde çok zayıf görünüyordu. Ağlamaklı bir halde, sesini 	bana 	duyurabilmek için bağırmak zorunda kalıyordu. Bana, ‘Mihai, 	İsa’ya 	inan ve O’na sadık kal!’ diye bağırdı. Ben de ona, ‘Anne, 	eğer sen böyle bir yerde hâlâ inanabiliyorsan, ben de ay­nısını 	yapmalıyım’ dedim.”

	 	Sabina 	Bükreş’e geri döndüğünde, Mihai’nin Opera Binası’ndaki 	bir 	piyano akort ustasının yanında bir süre çırak olarak 	çalıştıktan sonra, piyano akordörü olduğunu gördü. 	Mihai’nin kulakları o kadar hassastı ki, on bir yaşından 	itibaren bu mesleği kendi başına icra et­meye başla­mıştı. 	Kısa zaman içinde hem annesine yardım edecek hem de kendi 	eğitimini karşılayacak kadar para kazanmıştı. Yoksul bir 	ha­yattı, ama yiyecek bir lokma ekmeği vardı.

	 	Mihai’nin 	Parti ile sorunları genç yaşlarında başlamıştı. Sınıfında 	örnek bir öğrenci olması nedeniyle, “kırmızı kravat” ile 	ödüllendiril­mişti; 	bu kravatı “zalimlerin simgesi” diyerek takmayı reddetmiş ve 	bu 	nedenle okuldan uzaklaştırılmıştı. Ancak olay yatışınca, 	Parti’ye sahte bağlılık rolü oynayan öğretmenleri onun okula 	geri dönmesini sağla­mışlardı. On dört yaşındayken, 	Kutsal Kitap’ı okuduğunu ve ders ki­taplarında dine karşı 	yer alan saldırıların aslında gerçeklere dayan­ma­dığını 	söylediği için tekrar okuldan atılmıştı. Şimdiyse eğitimine 	bir gece okulunda devam ediyordu.

	 	Mihai, 	Komünizm’e karşı hiç sevgi beslemeyen bir Hıristiyan’dı. 	Ancak 	kargaların yanı başında yuva yapan bir bülbülün ara sıra 	nota­sız 	şakıması 	gibi, Mihai de hep aynı şeyleri dinlemekten, bazı gerçek­lerden 	uzaklaşmıştı. 	Eve dönüşümün ertesi günü, Mihai’ye kapitalist ülkeler­deki 	işçilerin açlıktan öldüğü söylentilerine inanmaması 	gerek­tiğini söylemek 	zorunda kaldım. Öğrenci arkadaşları kendilerine söy­lenenle­rin 	hepsine inanmışlardı. Hatta içlerinden bir kız öğrenci, 	Ame­rika’daki açlık 	çeken çocuklar için üzülüp ağladığını itiraf etmişti.

	 	En 	zeki gençler bile yönünü kaybetmiş ve şaşkın görünüyorlardı. 	Büyük Hıristiyan yazarların yapıtlarından mahrum bırakılmanın 	yanı sıra, Plato, Kant, Schopenhauer ve Einstein gibi ünlü 	düşünürler ve bi­lim 	adamlarının kitaplarını satın alma olanağını da 	bulamıyorlardı. Mihai’nin 	arkadaşları, ailelerinin ve üniversitedeki profesörlerinin 	on­lara farklı farklı şeyler söylediklerini bildiriyorlardı. 	Bu yüzden sıkça görüşlerime başvuruyorlardı.

	 	Cluj 	Üniversitesi’nden genç bir teoloji öğrencisi, tezi için 	yardı­mımı 	rica eti.

	 	“Tez 	konusu nedir?” diye sordum.

	 	“Luteryen 	Kilisesi’ndeki ayinlerde toplu olarak söylenen ilahilerin 	tarihçesi.”

	 	Ona, 	“Tezine, yakın bir gelecekte inançları yüzünden ölümle 	burun buruna gelme olasılığı bulunan genç beyinlerin, tarihsel 	önem taşıma­yan birtakım şeylerle doldurulmaması 	gerektiğini yazarak başlayabi­lirsin” dedim.

	 	“O 	zaman hangi konu üzerinde durmalıyım?” diye sordu.

	 	“İman 	uğruna kendini bir kurban olarak sunmak ve bu uğurda öl­meye 	hazır olmak konusunda” diye yanıt verdim.

	 	Ona 	cezaevinde tanık olduğum bazı olayları anlattım. Kısa bir süre 	sonra, diğer arkadaşlarını da evimize getirmeye başladı. 	Hepsinin de belirli 	bir yol çizmeye çalışırken aynı sıkıntıyı yaşadıklarını 	gördüm. Bu 	gençlere eğitim çalışmaları hakkında sorular yönelttim.

	 	Bir 	öğrenci, “Teoloji profesörümüz, Tanrı’nın üç büyük 	vahiy ver­diğini söylüyor. Birincisi Musa’ya, ikincisi İsa 	Mesih’e, üçüncüsü ise Karl Marx’a” dedi.

	 	“Rahibiniz 	bu konuda ne söylüyor?”

	 	“Bu 	konu üzerine ne kadar çok konuşursa, söyledikleri daha da 	azalıyormuş 	gibi görünüyor.”

	 	Konuşmamızın 	neticesinde Cluj’a gidip oradaki Katedral’de bir konferans 	vermeyi kabul ettim. Öğrenciler yazdığım kitaplardan edin­mek 	istiyorlardı, ama bütün yazılarım yasaklanmıştı.

	 	Cluj’a 	ziyaretim öncesinde, Batı’daki Kurtuluş Ordusu benzeri bir 	kuruluş olan ve Gizli Polis tarafından büyük baskı ve 	saldırılar yönel­tilen Rab’bin Ordusu üyelerine cezaevinde 	vermiş olduğum bir vaadi yerine 	getirmem gerekiyordu. Patrik Justinian Marina ile ilk tanışma­mın 	üzerinden birkaç yıl geçmiş olmasına rağmen, onun bana 	yar­dımcı olabileceğini 	düşünüyordum. Kiliseye verdiği zarar büyüktü, ama iyi bir 	şeyler yapmak gücüne de sahipti.

	 	Onu 	Patrikhane’nin arka bahçesinde dolaşırken buldum. Gizli 	ku­laklardan korunmak için benimle bahçede görüşmeyi tercih 	ettiğini sa­nıyorum. Kendisine, “Siz bir Patriksiniz, 	insanlar size türlü ricada bu­lunmaya geliyorlar; siz ise 	gittiğiniz her yerde vaaz verip ilahiler söy­lemek 	zorundasınız. Ben de sizi ziyaret edip, size bir ilahi söyle­mem 	gerektiğini 	düşündüm. Bu, cezaevinde öğrenmiş olduğum, Rab’bin 	Ordusu’nun 	bir ilahisidir.” İlahiyi bitirdikten sonra kendisin­den bu 	sade ve 	iyi yürekli insanlar için bir şeyler yapmasını rica ettim. 	“Belirli bir mezhebe ait oldukları için ömür boyu cezaevinde 	ilahi söylemek zo­runda kalmamalılar” dedim. Patrik bu 	konuda bir şeyler yapmaya çalı­şacağını söyledi; 	ardından uzun bir süre daha konuştuk.

	 	Onu 	yeniden Tanrı’ya döndürebilmek için çaba gösterdim. “İsa 	Mesih, 	Getsemani Bahçesi’nde Yahuda’yı bile, ‘Arkadaş’ (ne 	yapa­caksan yap…) diye çağırarak, kurtuluşa giden yolu 	açmıştır.” Bu söz­lerimle onun ruhunda, yüreğinin 	değişmesi için filizlenecek bir tohum ekmek istiyordum. Beni 	sessizce, hatta tevazu içinde dinledi, fakat ya­pabileceği 	fazla bir şey olmadığını söyledi. Parti’nin, Iasi 	Metropolit’i Justin Moisescu’yu yanına koymuş olduğunu, çok 	ileri gittiği ya da is­tifa ettiği takdirde Moisescu’nun 	Patrik olarak yerine geçeceğini, o za­man işlerin çok daha 	kötüleşeceğini bildirdi. Justinian bana her za­man belli bir 	saygı beslemişti, ancak ikiye bölünmüş yüreği elinin 	iş­lerini beğenmese de, kararsız kaldığı konularda daima 	Parti’nin istek­lerine baş eğmek zorunda kalıyordu.

	 	Daha 	sonradan, Patriğin “Rab’bin Ordusu” konusunu Ruhani 	Mec­lis’te dile getirdiğini, ancak görüşlerine Dünya 	Kiliseler Kon­seyi’nin Romanya’daki 	Ortodoks Temsilcisi olarak (sanki ülkede bu iş için daha 	uygun birisi yokmuş gibi) atanan Metropolit Moisescu tara­fından 	şid­detle karşı çıkıldığını duydum. Ziyaretimin 	ardından, beni kabul edip görüştüğü 	için Din İşleri Bakanlığı tarafından kendisine sitem 	edilmişti. 	Sekreteri her zaman olduğu gibi benim ziyaretimi de Parti’ye 	rapor et­mişti. Aslında, Patrik de sekreterinin her yaptığını 	Parti’ye bildirmek zorundaydı. Görüşmemiz sırasında 	Justinian, “Ordu” temsilcilerini ka­bul etmeye razı 	olmuştu. Ama temsilciler onu görmeye gittiklerinde, “Size bana 	gelmenizi Wurmbrand önerdi, öyle mi? Tekrar hapse atıl­masının 	zamanı geldi demek!” diyerek onları geri çevirmişti.

	 	Romanya’nın 	en köklü üniversitelerinden birinde bir dizi konferans vereceğim 	haberi yetkililere anında rapor edilmişti. Bunun yanı sıra, asıl 	amacımın, Marksizm’e saldırmak olduğu ve Hıristiyan düşünüşü 	ko­nusunda ders vermek adı altında öğrenciler arasında 	huzursuzluk ya­ratmak 	niyetinde olduğum doğrultusunda Parti’ye uyarı yapılmıştı. 	Bu­nu yapan gayretli ihbarcı, bir Vaftizci rahipti. 	Yaptıklarını yüzüme itiraf 	etmişti. Bu davranışı beni şaşırtmadı. Serbest kaldığımdan 	beri bu tür durumları Din İşleri Bakanlığı’na rapor eden 	birçok meslekta­şımı –ra­hipleri, hatta piskoposları– 	tanımıştım. Bu raporlar genellikle kendi ki­lise cemaatleri 	konusunda oluyordu ve bu kişiler yaptıkların­dan ço­ğunlukla 	utanç ve üzüntü duyuyordu. Davranışlarının altında yatan 	ne­denin, kendi güvenliklerinden çok kiliselerinin 	kapatılmasını engelle­mek 	olduğunu söylüyorlardı. Din İşleri Bakanlığı’nın her 	kasa­bada Gizli 	Polis üyesi olan temsilcileri vardı. Bu kişiler rahipleri kendi 	ce­maatleri 	konusunda düzenli olarak sorguya çekmekteydiler: Politi­kanın 	çok dışında, bölgede kimlerin sık sık kiliseye gittiğini, 	kimlerin insan­ları Mesih’e getirmeye çalıştığını, 	itiraf edilen günahların ne ol­duğunu bilmek istiyorlardı. 	Bu tür soruları yanıtlamayı reddeden din adamları görevden 	alınıyor ve eğer onların yerine geçecek “uygun” biri 	buluna­mazsa, kiliseleri de kapatılıyordu. Bu nedenle 	Romanya’da artık dört farklı rahip sınıfı oluşmuştu: 	Cezaevinde olanlar; baskı al­tında ihbar­cılık 	yapan, ama bazı bilgileri de saklı tutmaya çalışanlar; boş 	verip emredileni 	itirazsız yerine getirenler ve ihbarcılık konusunda damak tadı 	geliştirmiş olanlar. Bu son sınıf, sayı olarak oldukça azdı. 	İşbirliği yapmak istemeyen saygın rahiplerin vaaz etme yetkileri 	en kısa sürede ellerinden alınıyordu. Hainler, fahişeler gibi 	utanmazlıkla­rıyla yaşam bulurlar. Beni ihbar eden Vaftizci 	meslektaşım da böyle bir insandı.

	 	Meslektaşımın 	benim hakkımda yaptığı bu uyarı, Rugojanu isimli “resmi” 	bir casus tarafından derhal işleme koyuldu. Din İşleri 	Bakan­lığı 	memurları da kendi içinde kategorilere ayrılıyordu. Bazıları 	gev­şekti, diğerleri ise yetkilerini din adamlarından rüşvet 	(koruma parası) almak için kullanıyordu. Ama Rugojanu, bir 	kiliseden diğerine yorul­madan koşuşturan 	ve “devrim karşıtlarının” kokusunu almaya çalışan amansız 	bir 	fanatikti. Verdiğim konferansa bizzat katıldı.

	 	Cluj’daki 	ilk gecemde 50 kadar öğrenciden ve birkaç teoloji profe­söründen 	oluşan bir izleyici topluluğu vardı. Teoloji derslerinde, 	Dar­win’in 	evrim kuramının öncelik verilerek ele alınması nedeniyle, ben 	de 	konuşmama 	aynı konuyla başladım. Gelişmiş ve Sosyalist yeni Ro­manya’nın 	Batı’nın tüm kapitalist görüşlerini reddetmesine rağ­men, 	İngiliz kent soylusu Sir Charles Darwin için bir istisna yapılmış 	olma­sının garip olduğunu bildirdim.

	 	Öne 	eğik bir vaziyette oturan Rugojanu bana bakıyordu. Ben de gözümü 	onun gözüne dikerek konuşmamı sürdürdüm: “Bir doktorun oğlu 	babası gibi doktor olmak ister, bestecinin oğlu da besteci, 	ressa­mın 	oğlu ressam… Tanrı tarafından yaratılmış olduğunuza 	inanıyor­sanız, o zaman Tanrı’ya benzemeye çalışırsınız. 	Ama bir maymun sü­rüsünden gelmiş olduğunuza inanmayı 	tercih ederseniz, o zaman vahşi bir hay­vana dönüşme 	tehlikesi içindesiniz demektir.”

	 	Derslerime 	Pazartesi günü başlamıştım. Salı günü katılımcı sayısı 	bir 	önceki 	günün iki katı oldu. Hafta sonunda binden fazla izleyici, yüzleri 	bana dönük söyleyeceklerimi heyecanla bekliyordu. Üniversi­tedeki 	öğrencilerin tamamı katedrale gelmiş gibi görünüyordu. 	Arala­rından çoğunun gerçeği duymayı istediklerini, ancak 	gerçeği kucakla­dıkları takdirde 	başlarına geleceklerden korktuklarını biliyordum. Bu nedenle, 	onlarla 	imanı uğrunda Faşistlerin elinde ölen bir rahibin bana verdiği 	bir öğüdü 	paylaştım. Rahip bana şöyle demişti: “Bedenini, seni dövüp 	aşağılamak 	isteyenlere verdiğin zaman, bu bedenini Tanrı’ya da bir kur­ban 	olarak sunarsın. Mesih İsa çarmıha gerilme vaktinin 	yaklaştığının bilincinde, ‘... zamanım yaklaştı...’ 	(Mat.26:18) dedi. O’nun zamanı insanlar için acı çekme 	zamanıydı ve O, insanlı­ğın kurtuluşu için bu acıyı 	çekmekten büyük sevinç duyuyordu. Bizler de, acıları ve 	sıkıntıyı 	Tanrı’nın bize verdiği bir görev olarak kabul etmeliyiz. Aziz 	Pavlus, Romalılar’a yazdığı mektupta (12:1), ‘Tanrı'­nın 	merhameti adına size yalvarırım: 	Bedenlerinizi diri, kutsal, Tanrı’yı hoşnut eden birer kurban 	olarak sunun’ diye seslenir.”

	 	Sessizlik 	içindeki izleyici grubuna baktım. Bir an için savaş öncesi 	Demir Muhafızlar’ın ellerinde silahlarla kilisemi bastığı o 	güne tekrar geri 	döndüm. Sadece Rugojanu değil, sanki herkes bize gözdağı 	veri­yor 	gibiydi.

	 	Devam 	ettim: “Sıkıntı ve acıların sizi hazırlıksız yakalamasına 	izin vermeyin! Bu konuyu iyi düşünün. Mesih ve O’nun 	öğrencilerinin er­demlerini kendinize örnek alın. Sözünü 	ettiğim iman uğruna ölüme gi­den bu rahip bana, sıkıntı 	ve acılara karşı bir çay tarifi önermişti. Bunu size de 	aktaracağım.”

	 	Onlara 	Hıristiyanlık’ın ilk dönemlerinde, imparator tarafından 	hak­sız 	yere zindana atılan bir hekimin öyküsünü anlattım. Birkaç 	hafta sonra 	ailesinin onu ziyaret etmesine izin verilmişti. İlk önce hep 	bir­likte ağlaşmışlardı. Hekimin giysileri yırtılmış, 	tek gıdası da günde bir dilim 	ekmek ve bir bardak su idi. Karısı merak edip sordu: “Nasıl 	böylesine sağlıklı ve iyi görünebiliyorsun? Adeta düğünden 	geliyor gibisin!” Hekim gülümseyerek tüm dertlerine bir çare 	bulduğunu söyledi. Ailesi de bunun ne olduğunu merak etti. Hekim, 	“Sonunda her türlü dert ve sıkıntılara deva olan, içinde 	yedi şifalı bitki olan bir çay buldum. Size bunları sıralayayım:

	 	“Bu 	bitkilerden ilki, durumundan hoşnut olmaktır. Şu anda yırtık 	giysilerimin içinde soğuktan donmuş, yiyecek sadece kuru bir 	dilim ekmek buluyor olsam bile, imparatorun beni çırılçıplak 	soyup hiç yi­yeceğin olmadığı bir mağaraya attırmamış 	olduğuna şükrediyorum!”

	 	“İkinci 	şifalı bitki ise, sağduyudur. Üzülsem de sevinsem de, yine bu 	hücrenin içinde olacağım, o zaman dertlenmem nafiledir.”

	 	“Üçüncü 	bitki ise, eski günahları anımsamaktır. Günahlarınızı bir 	bir 	sayın; 	her biri için bir gün hapis kalmanız gerektiğini varsayın. O 	zaman 	demir parmaklıklar arkasında bir değil, kaç yaşam geçirmeniz 	gerekti­ğini bir hesaplayın. Bu ceza hafif bile kalır!”

	 	“Dördüncüsü, 	Mesih’in bizim için seve seve katlandığı acıları 	kav­rayabilmektir. Bir düşünün, dünya üzerinde kendi 	yazgısını belirleme gücüne sahip olan yegâne kişi bizim 	uğrumuza acı çekmeyi seçiyorsa, O, bunun ne kadar değerli 	olduğunu görmüş olmalıdır! O zaman anlı­yoruz ki, 	dinginlik ve sevinçle katlanılan acılar (günahın) be­deli(ni) 	ödeyerek kurtarır.”

	 	“Beşinci 	bitki ise, sıkıntıların Tanrı’dan bize bir babadan gelir 	gibi, zarar vermek için değil, bizleri arıtmak ve kutsallaştırmak 	için gönde­rildiğini bilmektir. Çekmekte olduğumuz acılar 	ve sıkıntılar bizi arın­dırmak ve Cennet’e hazırlamak 	amacını taşır.”

	 	“Altıncı 	bitki ise, hiçbir acının Hıristiyan yaşamına zarar 	vereme­yeceğini bilmektir. Kişide egemen olan sadece bedensel 	zevkler ise, o zaman hapsedilmek onun yaşam amacını yok edebilir. 	Ama yaşamının özünde gerçek varsa, o zaman hiçbir cezaevi 	hücresi onu değiştiremez. Hapiste 	ya da dışarıda, iki kere iki, her yerde dört eder. Ne 	hapsedil­mek 	sevmemi engelleyebilir, ne de demir parmaklıklar inancımı 	dışa­rıda tutabilir. 	Eğer yaşamım bu ideallerden oluşmuşsa, her yerde ve ortamda 	esenlikte 	olurum.”

	 	“Tarifimin 	son bitkisi ise umut’tur. Feleğin çarkı saray hekimini zindana 	düşürse bile, dönmesini sürdürür. Dönen çark beni tekrar 	sa­raya 	getirebilir, hatta tahta bile çıkarabilir.”

	 	Konuşmama 	bir süre ara verdim. Kalabalık sessizdi.

	 	Onlara, 	“Bu çaydan, bugüne dek fıçılar dolusu içtim. Çok şifa 	al­dım. 	Size de tavsiye edebilirim” dedim.

	 	Sözlerime 	son verirken, Rugojanu’nun yerinden kalkarak arkasına bakmadan 	Katedrali terk ettiğini gördüm. Kürsüden aşağı indim; 	izle­yiciler aralarında hararetle konuşmaya başlamıştı. 	Dışarı çıktığımda öğrenciler beni alkışladılar, 	tezahürat yaptılar ve elimi sıkmaya çalış­tı­lar. 	Sabina’ya telefon ettim. Yaptıklarımdan çok memnundu, ancak bir 	misillemenin geleceğini biliyordu.

	 	Ertesi 	gün piskoposum tarafından çağırıldım. Bana Rugojanu’nun 	başıma dert açmaya çalıştığını söyledi. Konferansla 	ilgili olarak Din İşleri Bakanlığı’ndan kendisine gelen 	protestoları anlatırken, içeri Ru­gojanu’nun kendisi girdi. 	“İşte siz!” diye haykırdı. “Ne mazeret bul­maya 	çalışıyorsunuz? Bir yığın kışkırtma; ben de oradaydım, 	işit­tim!”

	 	Kendisini 	özellikle neyin rahatsız etmiş olduğunu sordum. Her şey etmişti 	– özellikle de şifalı çay tarifim.

	 	“Zavallı 	çayımın suçu ne? Şifalı bitkilerden hangisi hoşunuza 	git­medi?”

	 	“Onlara 	çarkın daima döndüğünü söylediniz. Ancak bu devrim karşıtı 	çıkışınızda çok hatalısınız. Çark dönmeyecek dostum; 	Komü­nizm sonsuza dek kalıcıdır!” Yüzü nefretle 	buruşmuştu.

	 	“Ben 	Komünizm’den söz etmedim. Sadece feleğin çarkının 	dön­dü­ğünü söyledim. Örneğin, cezaevindeydim, ama 	şimdi özgürüm. Has­taydım, ama şimdi iyiyim. Kilisemi 	kaybettim, ama şimdi çalışa­bili­rim…”

	 	Öfkeyle, 	“Hayır, hayır, hayır! Siz Komünizm’in yıkılacağını 	söy­le­diniz; herkes ne demek istediğinizi anladı. Sakın 	aldanıp bu işin so­nu­nun geldiğini sanmayın!” diye 	hiddetle çıkıştı.

	 	Rugojanu, 	rahipleri piskoposun Cluj’daki sarayında toplantıya ça­ğırdı. 	Toplantıda, hükümete karşı üstü kapalı saldırılarda 	bulunarak genç beyinleri zehirlemekle suçlandım. Rugojanu bana, 	“Bir daha asla vaaz etmemenizi sağlayacağız, bundan emin 	olabilirsiniz!” dedi. Öfke krizine tutulmuştu. En sonunda şöyle 	haykırdı: “Wurmbrand artık bit­miştir! Wurmbrand artık 	bitmiştir!” Paltosunu ve şapkasını toparla­yıp binadan 	ayrıldı.

	 	Yüz 	metre ötede, köpekten kaçmaya çalışan bir araba aniden 	direk­siyon 	kırıp kaldırıma çıktı ve Rugojanu’yu duvara sıkıştırıp 	ezdi. Anın­da 	ölmüştü.

	 	Rugojanu’nun 	son sözleri ve onu izleyen sonu tüm ülkede kulaktan kulağa 	yayıldı. O yıllar boyunca Tanrı sık sık kendi belirtisini 	gös­terdi.

	 	Vaizlik 	iznimin iptal edilmesi beni vaaz etmekten alıkoyamadı, ama şimdi 	tıpkı savaş sonrası Sovyet askerleri arasında çalıştığım 	gibi, ça­lışmalarımı gizli yürütmek zorundaydım. Eski 	cezaevi arkadaşları­mın beni ziyaret edip, yardım ve 	görüşlerimi istemeleri daha farklı ve yeni bir tehlikenin 	varlığını ortaya koydu. Bunlardan bazıları ihbarcı 	ol­muşlardı ve beni kışkırtmaya çalışıyorlardı. Bu 	mutsuz insanlar öz­gür­lükten çok fazla şey ummuşlardı. 	Serbest bırakıldıklarında, ev ya­şam­larının altüst 	olduğunu görünce, kaybettikleri gençlik yıllarını geri 	ala­bilmek 	için cinsel zevkler peşinde koşmaya başlamışlardı. Bu 	uğ­raşları umduklarından daha pahalıya patladığı için 	hem kolay para ka­zanmanın hem 	Parti ile yeni bir başlangıç yapmanın kendileri için en kısa 	yolu olan 	muhbirliği seçmişlerdi. Özgürlükleri, esaretlerinden daha 	acıklıydı.

	 	Muhbirlere 	karşı en güçlü silahımız, Gizli Polis teşkilatında çalışan 	dostlarımızdan aldığımız uyarılardı. Topluluğumuzdaki 	birçok kişi Parti birimlerinde farklı görevlerde çalışmaktaydı. 	Akşamları dua top­lantılarımıza katılan evli bir çift, 	gündüzleri Propaganda Depart­manın­da 	çalışıyordu. Gizli Polis teşkilatında yüksek rütbeli bir 	yetki­linin evinde, 	kendisi seyahatteyken, birkaç kez toplanmıştık – evde ça­lışan 	hizmetçisi 	bizlerden biriydi. Diğer zamanlarda, bodrum katla­rında, 	apartmanlarda, 	çatı katlarında ya da kır evlerinde toplanıyorduk. İbadetimiz, 	1900 yıl önceki ilk Hıristiyanlarınki gibi hem yalın hem de 	çok 	güzeldi. Yüksek sesle ilahi söylüyorduk. Sorduklarında, 	ara­mızdan 	birinin doğum günü olduğunu söylüyorduk. Üç, dört kişilik 	Hıristiyan aileleri yılda otuz beş kez doğum günü kutluyordu! 	Bazen de kırlarda toplanıyorduk. Gökyüzü katedralimiz oluyor, 	müziğimizi kuşlar yapı­yordu. Çiçekler tütsümüz, 	yıldızlar mumlarımız, melekler mum yakı­cılarımız 	oluyor; hapisten yeni çıkmış bir kardeşimizin yıp­ranmış 	kos­tümü bizim için en görkemli rahip giysisinden daha fazla 	anlam taşı­yordu.

	 	Er 	ya da geç tekrar tutuklanacağımı biliyordum. Macaristan’daki 	dev­rimden sonra, ülkedeki durum her geçen ay daha da 	olumsuzlaştı. Ku­ruşçev, “batıl inançların izlerini 	kökünden yok etmek” üzere ya­pılmış olan yedi yıllık 	yeni bir planı açıkladı. Kiliseler ya kapatıldı ya da 	Ko­münist kulübüne, müze ya da tahıl ambarına 	dönüştürüldü. Parti’nin yayın organlarında “siyah 	cüppeli dolandırıcılar” diye adlan­dırılan din 	adamlarından binlercesi tutuklandı.

	 	Sabina’yla 	birlikte dua ediyordum: “Tanrım, cezaevinde olup da, benim yardım 	edebileceğim ve ruhlarının kurtulması için hizmet ede­bileceğim 	insanlar biliyorsan, beni cezaevine geri gönder; buna gönül­den 	katlanırım.” Sabina bu bölümde biraz duraksadı, ama ardından 	“Amin” dedi. Sabina’da pek yakında Mesih’e daha fazla 	hizmet ede­bi­leceğimizi bilmenin yarattığı büyük bir 	içsel sevinç hâkimdi. Rabbi­miz’in 	annesinin çarmıhın yanındaki –bizlerce o kederli– 	görün­tüsünün bir yanılma olup olmadığını bir kez daha 	düşündüm; oğlunun dünyanın Kurtarıcısı 	olduğunu bilmek, içini sevinçle de doldurmamış mıydı?

	 	15 	Ocak 1959’da, saat 01:00’de beni almaya geldiler. Evimizdeki 	arama saatlerce sürdü, küçük çatı katımızın altını 	üstüne getirdiler. Oğlum, yerinden çektikleri bir dolabın 	arkasında, kaybettiği kemerini bulunca, “Bir de Gizli Polis’in 	bir işe yaramadığını söylerler! Bu ke­meri günlerce her 	yerde aramıştım” dedi. Ertesi gün, bu saygısızlığı 	nedeniyle gece okuluna devam etmesi yasaklandı.

	 	Beni 	götürdüklerinde, Sabina İncilimi 	eline almış ve sayfaların ara­sında İbraniler kısmından 	bir ayeti (11:35) yazmış olduğum notu bul­muş: 	İman sayesinde “Kadınlar dirilen ölülerini geri aldılar...” 	Notumun altında, 	“Eş olarak böyle bir kadına sahibim” yazılıydı.

	 	Bükreş’teki 	Polis Genel Merkezi’ne vardığımızda hâlâ karanlıktı ve 	sokaklar sulu karla kaplanmıştı. Olağan kabul işlemlerinin 	ardından, nöbetçiler tarafından bir hücreye götürüldüm. 	Hücrede, “yeniden eği­ti­min” Piteshi’de nefret 	edilen liderlerinden biri olan otuz yaşlarında, Draghici isimli 	bir mahkûm vardı. Hücre kapısının her açılışında 	ir­kil­mekteydi. 	“Bu kadar gergin olduğum için özür dilerim. Her gelişle­rinde 	beni 	banyoya mı, yoksa idama mı götüreceklerini bilmiyorum. Dört 	yıldır 	idam cezamın infazını bekliyorum.”

	 	Bana 	yaşam öyküsünü anlattı. Küçükken kasabasındaki rahibe çok 	saygı duyarmış. Rahip bir gün ona, “Baban bir saat tamircisi, 	ona kili­senin 	saatini ucuza tamir etmesini söyle” demiş. Draghici babasını 	bu işi 	bedavaya yapması için ikna etmiş. Ama rahip tamirden sonra 	baba­sın­dan 	500 Leu’luk bir makbuz istemiş. Aslında, bedeli ödenmiş gibi 	gösterip 	parayı cebine atmayı tasarlıyormuş. Draghici küçümser bir 	ta­vırla devam etti: “Bu olay olmasaydı, iyi bir Hıristiyan 	olarak yetişip yıllar içinde kiliseye çok yardım edebilirdim.”

	 	Babası 	bir ayyaştı ve ailenin varını yoğunu alıp kaçmıştı. On 	dört yaşındayken yeşil gömlek giymek, marşlar söylemek ve 	genç kızların hayranlıklarını 	kazanmak uğruna Demir Muhafızlar’a yazılmıştı. Bir­kaç 	ay 	sonra Demir Muhafızlar devrilmiş, Draghici de cezaevine düş­müştü. 	Komünistler başa geçince, etkin Faşist olmakla suçlanarak on 	bir yıl hüküm 	giymişti. Piteshi cezaevindeki yedi yıllık mahkûmiye­tinden 	sonra 	Draghici’ye şu vaatte bulunmuşlardı: “Diğer mahkûmları 	döver­sen, serbest kalabilirsin.”

	 	“O 	zamanlar yirmi bir yaşındaydım. Cezaevinde kalmak istemiyor­dum, 	bu nedenle bana ne emredilirse yaptım. Onlara inan­mıştım, 	ama şimdi bu yaptıklarım için ölmek zorundayım.”

	 	Ona 	dikkatlice baktım, zaten tüberkülozdan ölmek üzereymiş gibi 	görünüyordu. “Hak ettiğimi çekiyorum” dedi.

	 	Gözlerim 	açık yatağımda yatıyor ve Draghici’nin öksürüklerini 	dinliyordum. 	Şöyle düşündüm; eğer Tanrı şimdi beni yanına çağırsa ve 	“Dünyada geçirdiğin elli altı yıldan sonra, insan hakkında 	ne düşü­nü­yorsun?” diye sorsaydı, O’nu şu şekilde 	yanıtlamam gerekirdi: “İn­san günahkârdır, ama suç onun 	değildir. İblis ve düşmüş melekleri bizi kendileri gibi 	perişan etmek için çalışırlar.”

	 	On 	gün boyunca Draghici’yi ikna etmeye çalıştım. “Suçlu 	olmayı özgür iradenizle seçmediniz. Buna rağmen, suçluluk 	duygunuz size bir bedel ödemeniz gerektiğini söylüyor. Oysa hak 	ettiğinizi sandığınız bu cezayı, İsa Mesih zaten 	üstlenmiştir.”

	 	Onuncu 	günün gecesinde Draghici nihayet gözyaşlarına boğuldu. 	Birlikte dua ettik. Vicdan azabı ve korkuları üzerinden 	kalkmıştı. Böy­lece cezaevine girmeden önce, diğer 	mahkûmlara yardım etmeme izin vermesi için Tanrı’ya ettiğim 	dua, cezaevindeki ilk günlerimde yanıt­landı.

	Birkaç 	gün sonra, sorgulanmak üzere Bükreş’teki Uranus cezaevine 	götürüldüm. Gizli Polis binbaşısı, tanışmış olduğum tüm 	“devrim kar­şıtları”nın isimlerini vermemi istedi.

	 	Kendisine, 	ülkemdeki ve Rusya’daki devrim karşıtlarını saymaktan 	mutluluk duyacağımı bildirdim. 1930’larda Sovyetler Birliği’nde 	bin­lerce devrim karşıtı zamanın İçişleri Bakanı Yagoda 	tarafından öldü­rülmüştü, fakat daha sonra “asıl” 	devrim karşıtının kendisi olduğu açıklanmıştı. 	Halefi Beria ise yönetimde olduğu süre içinde yüz bin­lerce 	devrim 	karşıtının Gizli Polis tarafından ölüme götürülmesi 	em­rini ver­mişti, ta ki bir gün kendisi de vurularak 	öldürülene dek. Ona en büyük devrim karşıtının, milyonların 	katili, Kızıl Meydan’daki meza­rından dışarı atılan 	Stalin olduğunu söyleyerek devam ettim. Bu yüz­den, dev­rim 	karşıtlarını zavallı kilisemde arayacağına, başka yerlere 	bakmasını önerdim.

	 	Binbaşı, 	dövülmemi ve tecrit hapsinde tutulmamı emretti. Duruş­mama 	dek orada tutuldum. On yıl önceki yargılanmamın tekrarı 	nite­li­ğindeki bu duruşma, gizli celseyle yapıldı ve 	sadece 10 dakika sürdü. Eşim ve oğlum, bana yapılan suçlamaları 	(karalamaları) işitmeleri için duruşmaya getirilmişlerdi.

	 	Ardından 	bir sonraki cezaevine nakledilmek üzere bir hücrede bek­lemeye 	başladım. Hücredekilerle Mesih hakkında konuşmakta ol­duğum 	bir 	sırada, bir subay içeri girdi ve bana mahkemenin yeni kara­rını 	bil­dirdi. 	Ona teşekkür edip vaazımı sürdürdüm. Hapis cezam yirmi 	yıldan, 	yirmi beş yıla çıkartılmıştı.





	VII. BÖLÜM


	 	Gizli 	Polis mahkûm nakliye aracında benim dışımda, yeni tutuk­lanmış 	olan din adamları da vardı. Kamyon, kısa bir yolculuktan sonra, 	çok dik bir rampadan aşağıya inerek durdu. Kalbim duracak gibi 	oldu, çünkü yeraltı cezaevi Jilava’ya yeniden geri döndüğümü 	anla­mıştım. Bağırış sesleri geliyordu: “Onları dışarı 	çıkarın!”

	 	Bir 	grup nöbetçi, ellerindeki copları üzerimize sallayarak bizi uzun 	bir koridordan yürüttü. Hepsi içki içmişlerdi ve karşılarında 	rahipleri gördüklerinde neşeyle bağırdılar. Kirden kararmış 	cezaevi üniformala­rını üzerimize doğru fırlattılar. 	Yeterince hızlı soyunamayanların giy­sileri, üzerlerinden 	yırtılarak alındı. Kahkaha sesleri içinde saç ve sa­kallarımız 	tıraş edildi. Yarı çıplak ve yaralarımızdan kanlar akar bir 	halde, büyük bir hücreye sokulduk.

	 	Şubat 	ayazında birbirimize sokularak taş zeminin üzerine oturduk. 	Nöbetçi yalpalayarak içeri girdi ve bağırdı: “Bütün 	rahipler dışarı!” Kapının 	arkasından, bastırılmış gülme sesleri geliyordu. Dışarı 	çıktık ve 	sıraya girdik. Üzerimize inen cop darbelerinden kollarımızla 	başı­mızı kapatarak korunmaya çalışırken oradan oraya 	kaçıştık. Yere dü­şenler çizmeyle tekmelendi ve 	üzerlerine tükürüldü. Bunun ardından tekrar hücreye sokulduk.

	 	Yarım 	saat sonra rahipler yeniden dışarı çağrıldı, ama bu kez hiç 	kimse hareket etmedi. Nöbetçiler hışımla içeri girdiler ve 	ayrım yap­maksızın herkesi dövmeye başladılar.

	 	Yakınımdakileri 	elimden geldiğince teselli etmeye çalışıyordum. Bir 	mahkûmun dudağı feci şekilde yarılmış ve dişleri dökülmüştü. 	Onun yüzündeki kanları temizlemeye çalışırken bana, “Ben 	Başrahip Cris­tescu’yum” dedi.

	 	Onunla 	yıllar öncesinde Ortodoks Patriği ile görüşmek için sıramı 	beklerken 	tanışmıştık. Cristescu, Patriklik makamında görev yapı­yordu, 	bu 	nedenle ona sıkıntılarımdan söz etmiştim. Ellerini omzuma 	koyarak, 	“Kardeşim, Mesih tekrar gelecektir, hepimiz bunun umu­duyla 	bekli­yoruz” 	demişti. Bu, bir Tanrı adamının sık sık söylemesi gereken, 	fakat nadiren 	söylediği bir cümledir. Onu hiç unutmamıştım. Ancak şimdi, 	kesik saçları ve kan içindeki yüzüyle tanınmayacak bir 	haldeydi.

	 	Soğuktan 	titreyerek otururken saatler geçti. Miron Cristescu, ken­disinin 	ve Patriğin çevresindeki diğerlerinin Kiliseyi, devletin bir 	kuk­lası olmaktan nasıl kurtarmaya çalıştıklarını 	anlattı. Patriğin kişili­ğinin iyi 	yönleri üzerinde çalışarak başarılı olabileceklerini 	sanmış­lardı. An­cak 	Gheorghiu-Dej, Patriklik makamına çok iyi bir atama yapmıştı. 	Justinian uzun bir Moskova seyahatine gönderilmiş, ülkeye geri 	dön­düğünde ise düşüncelerinin daha güçlü bir şekilde 	değiştiril­miş olduğu görülmüştü. Patrik, Katolikler’e 	ve onlara sempati besle­yen Doğu Ki­liseleri 	Birliği’ne ve yetkisi altındaki tüm ödün vermeyen gruplara 	darbe 	üstüne darbe indirdi.

	 	Miron, 	“İşte ben de öbürleri gibi, buradayım. Olayları değiştirmeye 	çalışmakla 	hata etmişim. İlk baştan beri onlara karşı durmalıydım” 	dedi.

	 	Ona, 	“Bu tür düşüncelerin sizi üzmesine izin vermeyin” dedim.

	 	Keskin 	bakışlarını gözlerime dikerek, “Wurmbrand birader, ben sadece 	bir üzüntü biliyorum, o da bir kutsal olamamanın verdiği 	üzün­tüdür” dedi.

	 	Bu 	cümle bir kürsüden söylenmiş olsaydı, sadece güzel bir söz 	ola­rak 	algılanabilirdi. Fakat o korkunç hücrede, şiddetli bir dayağın 	he­men 	sonrasında dile getirdiği bu sözler onun gerçek büyüklüğünü 	gösteri­yordu.

	Birkaç 	gün sonra, Miron’la birlikte dağlara doğru yola çıkan bir 	kon­voya 	katıldık. Saatler süren yolculuğun sonunda, Gherla kasabası ve 	en 	büyük 	binası olan cezaevinin manzarası karşımıza çıktı. 1956 	yı­lında bu 	cezaevinde kaldığım iki aylık süre içinde eşimin beni ziyaret 	etmiş ol­duğunu anımsadım. Gherla cezaevine dair başka 	anılarım da vardı. 18. yüzyılda 	İmparatoriçe Maria Theresa döneminde inşa edilen bu binanın 	üst kat pencerelerinden, avlunun sonundaki, artık kullanıl­mayan 	eski darağacı görülebilirdi. Komünistler ölüm cezasını 	mah­kûmun başının arkasına yakın mesafeden ateş ederek 	infaz ederdi. Yüksek duvarların ötesindeki kasabada sürmekte 	olan yaşamı izlerdik. Mahkûmlar çoğu zaman dışarıdaki 	manzaraya dalarak düş kurarlardı. Ama öğle zamanı kimse dışarı 	bakmaya dayanamazdı, çünkü o saat­lerde çocuklar okul­dan 	çıkıp birbirlerini kovalayarak neşe içinde evle­rine 	dönerlerdi. Her mahkûm, geride bıraktığı ailesini düşünürdü.

	 	Cezaevi 	binası aslında 2,000 kişi için tasarlanmış olmasına rağmen 	10,000 mahkûm, koşulları çok ilkel olan bu binaya tıkılmıştı. 	Cezaevi yönetimi, “yeniden eğitim” dönemindeki kadar 	acımasızdı. Bir önceki yaz aylarında Gherla’da ciddi bir 	ayaklanma meydana gelmişti. Mah­kûmlar, hücrelere hava ve 	ışık girmesini sağlayan pencerelerin tahta­larla 	kapatılmasını protesto etmek için bir araya toplanıp barikat 	kur­muşlardı. 	Gardiyanlar kapıları kırıp içeri girdiğinde korkunç bir 	ar­bede 	yaşanmıştı. Yardıma çağrılan milisler etrafa ateş açarak 	pek çok mah­kûmu 	öldürmüş ya da yaralamıştı. Bu olaydan sonra ceza olarak, 	verilen 	yemek miktarı açlıktan öldürme derecesine çekilmiş ve 	yüz­lerce mah­kûm başka cezaevlerine dağıtılmıştı.

	 	Rahiplerden 	oluşan grubumuz, yeni bir tutuklama dalgasına yaka­lanan 	diğer binlerce siyasi tutuklu –doktorlar, toprak sahipleri, 	subay­lar, 	mağaza 	sahipleri, kooperatifleşmeye karşı koyan esnaf, tarlasını 	devlete 	vermek istemeyen çiftçiler– ile birlikte gidenlerin yerine 	yer­leştirildik. Dej, 	felaketle sonuçlanan iki beş yıllık programın ardından, 1975 	yılına dek sürecek olan on altı yıllık yeni bir program 	açıkla­mıştı. Bir mahkûm şöyle 	dedi: “Eğer ortada bu programı yürütecek özgür biri 	kalırsa!”

	 	Hücrelerimiz, 	karanlık, dar, uzun ve yankı yapan kışla odalarıydı. Her 	hücrede, 80-100 kadar mahkûm olmasına karşın yetersiz sayıda, 	sadece 50-60 yatak vardı. Pek çok kişi aynı yatağı paylaşmak 	zorunda kalıyordu. Gecelerimiz, hemen dolan tuvalet kovalarını 	ziyaret edenle­rin çıkardığı gürültü ve farklı 	melodilerle –birinin bitip diğerinin baş­ladığı– 	horultu sesleri içinde uykusuz geçiyordu. Gün boyunca sopalar ve 	mahmuzlu çizmelerle uygulanan disiplin yüzünden gündüzün 	din­lenmek de olanaksızdı. Nöbetçiler hücrelere sürpriz 	baskınlar yapıyor, ellerindeki coplarla pencere demirlerine 	vurarak kesilmiş olup olma­dıklarını 	kontrol ediyorlardı. Bu arada, mahkûmları yüzüstü yere 	yatı­rıp 	sayım yapıyorlardı. Nöbetçiler, ismi okunan her mahkûmun 	üze­rinden sırayla yürüyordu.

	 	En 	küçük kural ihlali bile en az yirmi beş sopa darbesiyle 	cezalan­dırılıyordu. Bu cezanın ağırlığı nedeniyle bazı 	mahkûmlar yaşamlarını kaybetmişti, bu yüzden dayak işlemi 	doktor nezaretinde yapılıyordu. Cezaevinde bu şekilde dövülmemiş 	mahkûm yok denilecek kadar azdı – 	birçoğu “yirmi beşlik” cezayı bir kereden fazla almışlardı. 	Tüm mahkûmlar, 	demir çubukların cop ya da sopadan daha fazla acı verdiği 	konusunda 	hemfikirdik. Sırta inen her darbe kızgın fırında pişirirce­sine 	kavuruyor ve sinir sisteminde korkunç bir etki yaratıyordu. 	Nö­betçiler dayak sırasında sahip oldukları gücün 	etkisiyle ve şiddet gö­ren mah­kûmun aczi karşısında 	daha da azgınlaşıyordu. Kan ve güç, tıpkı içki gibi, 	aralarındaki en iyi olanları bile etkilemiş görünüyordu. 	Cezaevin­deki gaddarlığın zehrini her gün dışarıdaki 	toplumun içine kadar taşı­yorlardı.

	 	Her 	katta sifonlu bir tek tuvalet vardı. Her sabah, Miron’la birlikte 	tuvalet kovalarını oraya boşaltmaya gidiyorduk. Uzun bir mahkûm 	kuyruğunun 	arkasına geçip sıramızı bekliyorduk. Miron titiz ve kül­türlü 	bir kişiydi – kendisini bu işi yapmak için zorluyordu. Bir gün 	kaygan zeminde düşünce, kovasından bir miktar sıvı nöbetçinin 	çiz­melerine sıçradı.

	 	“Geri 	zekâlı! Sonun, Rozsa Sandor olacak!” diye haykıran nöbetçi, 	hiddetle Miron’un omzuna vurdu.

	 	Miron 	yemek yerken, nöbetçinin ne demek istediğini bana sordu.

	 	“Mezarlık” 	diye yanıtladım. “Hep böyle söylerler, aldırış etme.”

	 	Rozsa 	Sandor, cezaevinin mezarlığıydı. Pencereden bakıldığında, 	otlar 	bürümüş gri mezar taşları görülebiliyordu. Mezarlığa, 	geçmiş yüz­yılda, 	on dokuz yaşındayken yirmi yıl hapis cezası alan bir katilin 	ismi verilmişti. Genç mahkûm, hücre penceresinden aşağıya 	bakarken, bir 	bahçede kucağında bebekli bir kadın görmüştü. Bunun ardından 	her 	gün 	onları 	izlemeye başlamıştı. Bir rahip gelip bebeği vaftiz etmiş, daha 	sonra kız büyüyüp okula gitmeye başlamış ve yıllar geçtikçe 	gü­zel bir genç kadın olmuştu. Rozsa bütün bu gelişmeleri 	pencereden izlemişti. Bu 	genç kız adeta onun tüm yaşamı haline gelmişti. Kendi kendine, 	özgür 	kaldığında onunla evlenmeye karar vermişti. Hapisten çıktığı 	gün 	doğru köy yoluna koşmuş ve ilerlemekte olan bir düğün alayına 	rastla­mıştı. 	Kendince, “Demek beni böyle karşılıyor!” diye düşünmüştü! 	Kıza 	doğru yaklaşıp, “Bugün benim eşim olacağın için ne kadar 	mut­luyum 	bilemezsin” demişti. Genç kız, dişsiz ağzıyla ken­disine 	konuşan ihtiyarı 	süzüp kahkahayla, “Bu yaşlı ahmak ne demek istiyor acaba?” 	demişti. Ardından yanındaki genç adamın elini tutarak, “İşte 	benim eşim bu!” diye göstermişti. Rozsa Sandor genç çifte 	şaş­kınlıkla baka­kalmıştı. Ardından çılgın bir 	öfke nöbetine kapılıp, her ikisini de bı­çaklayarak 	öldürmüştü. Cinayetleri yüzünden idam edil­miş ve daha 	sonra 	adı verilecek olan bu mezarlığa gömülmüştü.

	 	“Sonun, 	Rozsa Sandor olacak!”

	 	Bu 	tehdit, bize gittikçe yaşlandığımızı bildiren günlük bir 	hatırlat­maydı. Mahkûmlar zamanın nasıl geçtiğini 	anlayamazlar. Cezaevine girdikleri yaşta, hep aynı kaldıklarını 	sanırlar. Geride bıraktıkları genç eşlerini 	ve sevgililerini düşünür, eve döndüklerinde onları 	karşılaya­cak 	olanların yaşam yorgunu yaşlı kadınlar olacağını 	düşünemezler.

	 	Gherla’nın 	ana giriş kapısının üzerindeki saat bile durmuştu. Orada 	geçirdiğim altı yıl boyunca bir kez bile işlemedi.

	Cezaevi 	kumandanı Binbaşı Dorabantu, şişman, kırmızı yüzlü, 	kendini yemek yemekten alıkoyamayan bir zalimdi. Sürekli olarak 	bir şeyler atıştırırdı. Karşısına çıkarılan mahkûmlar, 	Binbaşı Dorabantu’nun, söylevinin 	tam ortasında elini çekmeceye sokup kocaman bir sosis ya da 	bir elma çıkardığını görünce hayrete düşerlerdi.

	 	Benim 	kendisiyle ilk karşılaşmam da böyle gerçekleşti. Karşısında 	hazır ol vaziyette durmuş, nefret kusan uzun söylevini 	dinliyordum. Anladığıma göre Dorabantu’nun nefret etmediği 	sadece iki şey vardı: Yemek ve kendi sesi.

	 	“Wurmbrand!” 	diye bağırırken, ağzının içindeki kek kırıntılarını 	masanın üzerine yağdırdı. “Bir keşiş, ha?”

	 	Kendisine 	bir rahip olduğumu söyledim.

	 	“Rahipler, 	keşişler! Benim için hepsi bir. Kendi çıkarları için 	yok­sulları ezerler, biliyorum!” Mutsuz çocukluk yıllarından 	söz ederken, kollarını bir palyaço gibi sallıyordu. Romanya’nın 	en zengin manas­tır­larından 	birinin yakınında babasının koyun sürülerini güdermiş. Bir 	gün sürüsü manastır sınırları içine girdiği için 	keşişlerden şiddetli bir dayak yemişti.

	 	“Siz, 	bir rahibin çifteyle aç bir çocuğa ateş ettiğini hiç gördünüz 	mü, 	Wurmbrand? Doğrusu çok kutsal bir manzaraydı!”

	 	Dorabantu 	konuşmasında daha sonra gençlik yıllarında bir işçi ola­rak 	çalışırken sömürüldüğünden de yakındı. Şimdi de, 	elindeki yetki­lerle, hem kapitalistlere hem de rahiplere 	ağızlarının payını veriyordu.

	 	Hücremizde 	azılı mahkûmlar da vardı. Sırf bir Komünisti öldürdü diye 	siyasi suçlu sayılan katiller ya da hırsızlığın bazı 	durumlarda “ekonomik 	sabotaj” olarak nitelendirilmesi nedeniyle siyasi suçlu sa­yılan 	hırsızlar aramıza katılıyordu. Diğerler mahkûmlar ise, Ruslar 	ve Yahudiler’e toplu katliam yapmaktan dolayı ömür boyu hapis 	cezası almış 	savaş suçlularıydı. Acımasız ve öfkeli bu insan topluluğuna 	ruh­sal 	yardım girişimlerim sürekli olarak sert bir şekilde geri 	çevrili­yordu. Yahudiler’i öldürmüş olanlar, Yahudi 	kökenli olmam nede­niyle bana karşı özellikle çok 	katıydılar. Bu konuyu hiçbir zaman giz­lememiştim. Aksine, 	sorulduğu zaman ulusuma karşı doğal bir sevgi beslediğimi dile 	getirmiş, bununla birlikte her bireyin sahip olduğu kendi inancını 	seçme 	özgürlüğünü 	kullanarak farklı bir inanç seçmiş olduğumu bildirmiştim. 	Yalnız başına bir köşede oturan bir adamın yanına gidip 	sessizce ko­nuşmaya başladığımda, diğerleri bana gözdağı 	verircesine derhal çev­remde bir halka oluşturdular.

	 	Grubun 	öncüsü, “Sana çeneni kapatmanı söylemiştik!” diye öfkeli 	bir sesle beni uyardı. Ayağa kalktım, içlerinden biri beni 	sertçe itti. Bir diğeri ayağını uzatıp çelme taktı, kendimi 	ansızın yerde buldum. Ka­burgalarıma sert bir tekmenin 	savrulduğunu hissettim. Grup tam üze­ri­me çullanmaya 	başlarken, bir uyarı sesi işitildi.

	 	Kapıdaki 	delikten içeriyi izleyen gardiyan durumu görmüş, bağıra­rak 	yardım istiyordu. Kalabalık birden dağıldı. Hücre kapısı 	açıldı­ğında 	herkes yatağındaydı.

	 	“Wurmbrand!” 	Cezaevi kumandanı koridorları denetlerken olayı duymuştu. 	Nöbetçi, hücredeki en uzun boylu mahkûm olmam nede­niyle 	beni 	hemen tanımış, ancak saldırganları karanlıkta seçememişti.

	 	“Bunu 	kim yaptı, Wurmbrand?”

	 	Patlayan 	dudağımı tutmaya çalışırken, bu sorusuna cevap 	vereme­yeceğimi bildirdim.

	 	“Neden?”

	 	“Bir 	Hıristiyan olarak düşmanlarımı severim ve affederim. Onları 	ele vermem.”

	 	Dorabantu, 	“O zaman siz bir budalasınız!” diye bağırdı.

	 	“Bu 	konuda haklısınız. Tüm yüreğiyle Hıristiyan olmayan bir kişi, 	budaladır.”

	 	Kumandan, 	“Bana budala mı diyorsunuz?” diye haykırdı.

	 	“Hayır, 	ben sizi kastetmedim. Demek istediğim şey, olmam gerek­tiği 	kadar iyi bir Hıristiyan olmamamdı.”

	 	Dorabantu 	avucuyla alnına vurarak, “Alın götürün bunu. Otuz vu­ruş!” 	dedi.

	 	Giderken, 	“Kaçık keşişler!” diye homurdanıyordu.

	 	Geri 	döndüğümde nöbetçiler hâlâ mahkûmları sorguya 	çekmek­teydi. 	Başka 	bir bilgi elde edemedikleri için kimse cezalandırılmadı. Ancak 	bu 	olaydan sonra vaaz etmeye çalıştığımda daha az müdahale 	edilmeye başlandı.

	Cezaevindeki 	bazı kavgalar, katılımcılar öyle düşünmese bile, ger­çekten 	komik 	oluyordu. Birkaç farklı hücrede, her birinde altmıştan fazla 	mahkûmla 	birlikte yaşadım. Hücrelerdeki pencereler, üzeri demir 	par­maklıklı 	dar deliklerden ibaretti. Pencereler acaba açık bırakılsa mıydı? 	O takdirde yataklarımızda soğuktan donuyorduk. Yoksa kapalı mı 	tu­tulsaydı? O takdirde de hücre havasız kaldığı ve pis 	koktuğu için her sabah baş ağrısıyla uyanıyorduk. Bu konu 	üzerinde sanki Parla­men­to’daymış gibi saatlerce ve 	günlerce tartışılıyordu. İki taraf vardı: Pen­cereden 	uzakta yatan ve “temiz havanın kimseye zararı yoktur” 	di­yen­ler; yakınında yatıp “her yıl binlerce kişi 	zatürreeden ölüyor” diye mu­halefet edenler.

	 	Cezaevinde 	Lenin’in şu sözünün kanıtlandığına tanık olduk: “Yük­sek 	menfaatler iki kere ikinin dörtten fazla olmasını gerektiriyorsa, 	öy­ledir.” Dışarıda egzersiz yapmamızdan sıkılan 	gardiyanlar, “Saati­niz doldu, 	herkes içeri!” diye bağırırdı. Bizler ise, “Daha on beş 	da­kika bile olmadı” 	diye karşılık verirdik. Her iki taraf da doğru oldu­ğuna 	inanı­yordu; kişisel çıkarlarımız, zaman kavramımıza 	üstün gel­mişti.

	 	Adi 	suçlular cezaevi yaşamına çok çabuk uyum sağlıyorlardı. 	Ken­dilerini cezaevindeyken neredeyse dışarıda oldukları 	kadar rahat hisse­diyorlardı. Kendilerine özgü rutinleri, 	öncelik sıralamaları ve ar­goları vardı. Hücreye gizliden 	yiyecek artıkları sokulması konusunda son de­rece ustaydılar. 	Gardiyanları takma adlarıyla çağırıyor ve kapı­daki 	iz­leme 	deliğinden sigara otlanmaya çalışıyorlardı. İtimat 	kazandı­ran işleri hemen 	kapıyor, beğenilmeyen işleri siyasi suçlulara bırakı­yorlardı. 	En pis işler ise, rahiplere ve imanlı Hıristiyanlar’a 	verili­yordu.

	 	Aynı 	kafeste birbirini yemeye çalışan iki yırtıcı kuş gibi didişen 	iki mahkûmun tam ortasındaki yatakta yatıyordum. Uzun boylu zayıf 	biri olan eski Çavuş Grigore, emir altındayken yüzlerce 	Yahudi’yi öldür­müştü. Ona düşman olan “ekonomik 	sabotajcı” Vasile ise, her şeyin suçunu 	Grigore’de buluyordu. Vasile, ufak tefek sıska biriydi, ama 	hasmının 	zayıf noktalarını keşfetmekte ustaydı. Vasile’nin zaferli bir 	yüz ifadesiyle ağzından tıslarmış gibi çıkan “Katil!” 	sözcüğü, her sefe­rinde Grigore’nin korkudan sinmesine 	neden oluyordu.

	 	Vasile’ye, 	“Neden öyle konuşuyorsunuz? O hem yaşlı, hem de hasta. 	Sonunun ne olacağını bilmiyoruz. Eğer Mesih’teyse, o zaman 	Tanrı’nın halkından olan birisine hakaret ediyorsunuz; eğer 	zaten ce­hennemdeyse, 	neden üzerindeki lanetlere lanet ekliyorsunuz?” diye sordum.

	 	Hırsız 	şaşırdı, “O lağım faresinin kaç tane Rus’u ve Yahudi’yi 	öl­dürdüğünü bilmiyor musunuz?” dedi.

	 	“Bu, 	yirmi yıl önceki o korkunç savaşta oldu. Yaptıklarını, on beş 	yıl 	açlık, dayak ve hapisle geçirerek ödedi. Üç yaşımdayken 	odanın orta­sında 	çember çevirdiğim için bana maskara mı diyeceksiniz? Ya da dört 	yaşımdayken 	okumayı bilmediğim için bana okuryazar değil­dir mi 	di­yeceksiniz? O günler geride kaldı.”

	 	Vasile 	rahatsız olmuştu. Ertesi gün yakınımdaki bir grubun, 	arala­rında ellerine fırsat geçerse, Ruslar’a ne 	yapacaklarını konuştuklarını duydum.

	 	Vasile 	dişlerini gıcırdatarak, “Asmak onlar için fazla iyidir” 	dedi. “Canlı 	canlı derilerini yüzmeli…” Daha fazla dinleyemedim ve ne 	Ruslar’a 	ne de başka bir millete bu şekilde davranılmaması gerektiğini 	söyleyerek onlara itiraz ettim.

	 	Vasile, 	“Ama daha dün yüzlerce Rus’u öldürmüş birisini 	koruyor­dunuz; şimdi de Ruslar’ı öldürmenin yanlış 	olduğunu iddia ediyorsu­nuz!”

	 	Geçmişteki 	suçlarının anıları Grigore’yi son derece üzüyordu. Bana, 	“Acı çekmeye mecbur edilmiş olduğum bu durumumda, acı 	çekmekle suçlarımın kefaretini ödemiş sayılır mıyım?” 	diye sordu.

	 	“Evet, 	Kutsal Kitap, bedende acı çeken kişinin günahla bir ilişkisi 	kalmadığını söyler.” Ona, acı çeken ve Cennet’e giden 	zavallı La­zar’dan söz ettim. “Mesih’e iman ederseniz, 	kurtulursunuz.”

	 	“Diğerleri 	öyle düşünmüyor” dedi. “İsrail’in idam etmek istediği 	Eichmann’a bir bakın.”

	 	“Onun 	acı çekmiş olduğuna dair bir kanıt yok, ama her durumda, bir 	kişinin bu kadar çok eskiden işlenen suçlar nedeniyle 	suçlanma­ması gerektiğini düşünüyorum. Şimdi değişmiş 	olabilir. Ben kendim­den bi­liyorum; 	eski ben değilim.” Devam ettim: “Yahudiler’in birço­ğunun 	da 	öyle 	düşündüğünden eminim.” (Bu konuşmadan yıllar sonra, büyük 	Yahudi 	düşünürü Martin Buber’in, Eichmann’a verilen cezaya karşı 	çıktığını öğrendim).

	 	Grigore, 	“Ben eskisi gibi değilim, çünkü yaptıklarım için tövbe 	et­tim; ama diğerleri aynı suçları tekrarlamaya hazır 	olabilirler” dedi.

	 	“Hiç 	kimse gelecekte işleme olasılığı bulunan bir suç için 	cezalan­dırılamaz. Kötülük hepimizin bir parçasıdır. Çok 	kötü insanla­rın bazı­larının 	da, birçok erdemleri olabilir. Bunlardan birisi de sizsi­niz, 	Gri­gore.”

	 	Bu 	düşünce onu biraz neşelendirdi.

	 	Hücremizde 	kahkaha eksik olmuyordu. İncil’in Elçilerin İşleri kıs­mında 	Tanrı’nın varlığının sevinç kaynağı olduğu belirtilir. 	Bu inanç olmaksızın, cezaevlerindeki sevincin açıklanması 	olanaksızdır.

	 	Bazıları 	sıkıntı ve acılarına gülüp geçebiliyordu. Bunlardan birisi 	de 	eski Binbaşı Braileanu idi. Kısa boylu ve çevik adam, alnından 	yu­karı doğru taralı saçlarıyla küçük bir erkek çocuğunu 	andırıyordu. Hücre sakinlerine yeni bir söylenti aktardı. 1959 	baharında Sovyet Dı­şişleri Bakanı Gromyko ile Batılı 	temsilciler arasında yeni bir zirve toplantısı düzenlenecekti. 	Toplantının 10 Mayıs’ta gerçekleşeceği söyleniyordu. 	Mahkûmlar arasında yeni bir selamlaşma türü benim­sendi – 	özgür bı­rakılmayı 	umut ettikleri günü, ellerini kaldırarak on parmakla işaret 	ediyorlardı.

	 	Toplantının 	düzenlendiği gün, nöbetçiler gerçekten de hücre kapı­larını 	açıp bazı mahkûmları dışarı çıkardı. Yüzbaşı Braileanu 	de bun­lardan biriydi. İlk salıverileceklerin arasında mıydı 	acaba? Kıskanç gözlerle olan biteni izliyorduk. Ama az sonra 	koridorun sonunda bu­lu­nan dayak atılan küçük bölmeden 	haykırış sesleri yükselmeye baş­ladı. Sesleri işitmemek 	olanaksızdı. Üç mahkûma dayak atıldı, dör­düncüsü­nün 	sırası geldiğinde yirmi beş darbeyi ses çıkarmadan yedi. 	Braileanu yüzünün 	rengi kaçmış ve konuşamaz bir durumda, diğerle­rinin peşi 	sıra 	hücreye girdi. Kendisini toparladı. “Baylar, size yeni 	selamlaşma biçi­mimizi göstermek istiyorum.” Bir yandan sağ 	elinin iki parmağını yu­karı kaldırırken, diğer elinin 	beş parmağıyla yirmi beş işareti yaptı.

	 	Hücrede 	saat başı öyküler anlatılıyor, bilmeceler soruluyordu. 	Her­kesin katkıda bulunması şarttı. Bazı saçmalıklar bizi 	diğerlerinden daha fazla güldürüyordu.

	 	Çingene 	melezi hırsız Florescu, “Üç renkli olan, ağaca asılı duran 	ve 	“tara-boom-ça-ça” diye şarkı söyleyen şey nedir?” diye 	sordu. Kimse yanıtlayamadı. “Ringa balığı!” “Ringa balığı 	mı? O üç renkli olmaz!” “Ben boyarsam, olur.” “Ağaçta 	asılı durmaz.” “Ben bağlar­sam durur!” “Ringa 	balıkları ‘tara-boom-ça-ça’ diye şarkı söylemez­ler!” 	“O kısmı siz ne olduğunu bulamayasınız diye eklemiştim!”

	 	Zayıf 	yüzlü, kalın camlı gözlükleri olan Üniteryen rahip Gaston 	başka bir bilmece sordu: “Trende seyahat etmekte olan bir adamın 	Eve adında bir karısı varmış ve kırmızı bir evde 	yaşıyorlarmış: Adamın adı nedir?” Herkes şaşırmıştı – 	bir adamın trende gitmesi ve Eve adındaki eşiyle 	kırmızı bir evi paylaşması onun ismini bulmamıza nasıl 	yar­dımcı 	olurdu? 	Gaston, “Çok basit” dedi. “İsmi Charles’tır.” “Ama 	ne­reden bi­liyorsun?” 	“Onu yıllardır tanırım, en iyi dostumdur!”

	 	Başrahip 	Miron, cezaevi kumandanı hakkında gerçek olduğuna ye­min 	ettiği bir öyküyü aktardı: Kumandan mahkûmları sıraya 	diz­dirmiş denetleme 	yapıyormuş. Her mahkûma aynı soruyu soruyormuş: “Suçun 	nedir?”

	 	“Efendim, 	ben bir şey yapmadım, ama on yıl ceza aldım.”

	 	Dorabantu 	diğerine ilerlemiş, “Senin suçun nedir?”

	 	“Hiçbir 	şey efendim. Yirmi yıl yedim.”

	 	“Yalancı 	domuz. Romanya Halk Cumhuriyeti’nde kimse, hiçbir şey 	için on yıldan fazla ceza almaz!”

	 	En 	iyi öykü anlatanlar hırsızlar ve yankesicilerdi. Bu grup adeta 	nüktedanlıklarıyla 	yaşam buluyorlardı. Florescu, bir gün bize Bük­reş’te 	mücevherat 	mağazalarının olduğu Carol Sokağı’ndaki bir kuyumcuyu nasıl 	soyduğunu anlattı. Öyküsü şöyleydi:

	 	Bay 	Hershcovici son derece saygın ve kibar bir mücevherat 	satıcı­sıdır. Mağazasına gelen zarif genç bir çifte 	hizmet etmektedir. Genç müşterisi, tabii ki Florescu’dur. 	“Günaydın, yanımdaki bayan nişan­lımdır, Bükreş’in 	en tatlı kızıdır.” Daha sonra geçen konuşmalardan en zengini 	de olduğu anlaşılır. “Yüzük seçmeye gelmiştik – pırlanta 	ola­cak 	elbette… Hayır, onun taşları çok küçük.” Yüzük 	seçiminden sonra, 	kızın annesi için taşlı bir saat, babası için timsah derisi 	bir çanta seçer­ler. Bu arada genç kız, “Sakın piskoposu 	unutmayalım” der. “Kendisi amcam 	olur ve tabii ki evlilik ayinimiz için para almayacak­tır. Ama 	siz 	bizim geleneklerimizi bilirsiniz – bedeli ödenmemiş bir hizmet, 	Cen­net’te 	kabul görmez.” “Çok doğru, ama bir piskoposa ne alınabilir 	ki?” O anda, her ikisinin de gözleri cam muhafazanın içinde 	asılı duran 	altın işlemeli piskopos kaftanına çevrilir. Florescu, “İşte 	bu tam aradığımız şey!” diye sevinçle bağırır. Nişanlısı 	ise, “Ama amca­mın üzerine uyup uymayacağını 	bilmiyoruz ki?” der. Florescu, ma­ğaza sahibini yukarıdan 	aşağı süzer. “Bedenleriniz tıpatıp aynı!” Hershcovici bu 	değerli parçayı 	satabilmek umuduyla, altın işlemeli ra­hip cüppesinin 	üzerinde denen­mesine razı olur. Beline kemerini bağ­larlar; 	başına da parıldayan pis­koposluk tacını koyarlar. 	Florescu, “Mükemmel duruyor!” der. “Bir dakika, şu asayı da 	elinize alın, lüt­fen!”

	 	Bu 	sözlerin hemen ardından, çift tüm mücevheratı timsah derisi 	çantanın 	içine doldurup mağazadan koşarak uzaklaşırlar. Hershcovici 	şaşkınlıktan adeta felç olmuştur, ardından haykırmaya 	başlar, “Hır­sız­lar! Kaçıyorlar, durdurun! Yardım 	edin!” Sokaktaki Yahudi tüc­carlar mağazalarının kapısına 	çıkıp dışarı baktıklarında, Hershcovici’nin Or­todoks 	metropoliti tam takım tören giysileri içinde sokak boyunca 	çıl­gınca koştuğunu görürler. Birbirlerine, “Hershcovici 	çıldırmış!” diye bağırırlar. Üç kişi Hershcovici’yi 	yakalar, zapt etmeye çalışır, ama o direnip 	bağırmasını sürdürür, “Hayır, hayır – siz ne 	ya­pıyorsunuz? Hırsızlar 	kaçıyor!” Hırsızlar gerçekten de ara sokaktan kaçmışlar ve 	yakalanmamışlardı.

	 	Kahkahalar 	kesildiğinde, rahip Gaston, “Ama sizi en sonunda ya­kaladılar, 	değil mi, Florescu?” diye sordu. Ama hırsız konunun o yö­nüne 	hiç değinmek istemedi. Ona dönerek, “Siz de, neden cezaevinde 	olduğunuzu bize anlatsanız” dedi.

	 	Gaston, 	“Tabii. Benimki de komik bir öykü. Yusuf, Meryem ve be­bek 	İsa’nın Mısır’a kaçışı konusunda Noel gecesi verdiğim 	bir vaaz nedeniyle 	yedi yıl ceza yedim.”

	 	Gaston 	kilise cemaatindeki bir muhbir tarafından ele verilmişti. Duruşma 	sırasında, Gaston’un, Hirodes’in masumların katliamı 	sıra­sında bebek İsa’yı öldürme girişimini kınayarak 	aslında Komünizm’in dine karşı sürdürdüğü kampanya 	aleyhinde konuştuğu; Mısır’la ilgili anlattıklarının 	ise, o zamanki Mısır Devlet Başkanı Nasır’ın emperya­list 	güçlere katılacağı umudunu dile getirdiği iddia edilmişti.

	 	Gaston 	daha sonra kendisini sorguya çekenlere, Parti’yi gerçekten 	kızdıracak ne yapmış olduğunu sormuştu. “Ben hep işçilerin 	yanın­daydım. 	Bir okul ve bir kooperatif kurmuştum. Kilise cemaatindekile­rin 	sayısını ikiye katladım.”

	 	Subay 	gülerek, “Aslında, bize gerekli olan rahip, senin bölgenin 	yanındaki 	bölgedeki rahip gibidir – o, kilisesi daima boş olan azgın 	ih­tiyar bir ayyaştır.”

	 	Gaston 	bazen bana yoksulluk içinde geçen çocukluk yıllarından söz 	ediyordu. Her zaman aç kalmıştı, bu nedenle bir gün hırsızlık 	bile yap­mıştı. 	“Kümese girip tavuk çaldım. Yakalandığımda boynuma ‘Hırsız!’ 	yazılı 	bir tabela asarak köyün içinde dolaştırdılar.” Çocuk 	yaşlarından itibaren “Tüm dünyayı devirmek” arzusuyla 	büyümüştü.

	 	Gençlik 	yıllarında değişik politika ve felsefe sistemlerini incelemiş 	ve Üniteryen Kilisesi’ne katılmıştı. Evine yapılan baskında, 	kütüpha­nesindeki yüzlerce kitap arasından Alfred Adler’in 	“Bireysel Psiko­loji” adlı yapıtı Gizli Polis’in 	dikkatini çekmişti.

	 	Detektif, 	“İşte! Bir bireyci!” diyerek kitabı delil olarak götürmüştü.

	Yeni 	gelen mahkûm grubunun içinde Profesör Popp’u görmek beni hem 	çok 	şaşırttı, hem de sevindirdi. Popp hasta görünüyordu; ihtiyar 	bir adam 	gibi hareket ediyordu. Onunla 1956 genel affından beri 	gö­rüş­memiştik; gönderdiğim mektuplar cevapsız 	kalmıştı. Popp bunun ne­denini o gece bana anlattı.

	 	Özgür 	kalan pek çok mahkûm gibi, cezaevinden çıktıktan sonra o da 	zevk 	ve eğlence peşinde koşmaya başlamıştı. “Büyük bir açlık 	(boşluk) hissediyordum” 	dedi. “Yaşamımın ellerimin arasından kayıp gitmiş olduğunu 	düşünüp korkuyordum. Yaşamdan tekrar zevk alabi­leceğimi 	kendime kanıtlamalıydım. Savurganca para harcadım, çok fazla 	içki içtim. Eşimi, daha genç bir kadın için terk ettim.”

	 	“Daha 	sonra pişman olup üzüldüm. Hıristiyan yeminlerimi 	unut­mamıştım. 	Sizi görmek istedim, ama uzaklardaydınız. Bir başka ra­hibe 	her 	şeyi anlatıp Komünizm’in ülkemizi mahvetmiş olduğunu 	söyledim. 	Söylediklerimi dinledi, ama ardından beni ihbar etti.”

	 	Popp, 	on iki yıllık yeni bir hapis cezası almıştı. İlk mahkûmiyeti 	Popp 	için tüm gücünün ve iyiliğinin açığa çıktığı bir süreç 	olmuştu. O dönemde rüzgarla birlikte kanatlarının üzerinde 	yükselen; rüzgar ke­sildiğinde 	alçalan bir deniz kuşu gibiydi. Şimdi ise iradesi zayıfla­mıştı. 	Popp’u 	tekrar Rab’be getirmeye çalıştım, ama yaşam ona an­lamsız 	gibi 	görünüyordu.

	 	Cezasının 	ilk günlerinde kendisi için “sivil bir cenaze merasimi” 	düzenlendiği bildirilmişti. “Sivil cenaze merasimi”, Halk 	Cumhuri­ye­ti’ndeki 	yaşamın yeni bir özelliğiydi. Devrim karşıtı kişi cezaevine 	gönderildiğinde, 	bir Parti yetkilisi onun iş arkadaşları, dostları ve aile­sini 	bir araya topluyor ve, “Yoldaşlar, bu kişi artık herkes için 	sonsuza dek ölmüştür. Burada onun anısını gömmek üzere 	toplanmış bulunu­yo­ruz” diyordu. “Yas tutanlar” 	tören sırasında o kişinin devlete karşı işlemiş olduğu 	suçları bir bir kınamak zorundaydı. Popp’un dul kızı da 	diğerleriyle birlikte konuştu. İtiraz etmiş olsaydı, işini 	kaybedebilirdi; oysa üç küçük çocuk annesiydi.

	 	Popp 	benimle birlikte cezaevi işlerinde çalışmaya başladı. Geniş 	hücrenin 	zemin temizliğini yapıyor, her yeri baştan sona ovuyorduk. Tam 	işimiz bitmek üzereyken nöbetçiler tarafından hücre başkanı 	ya­pılmış bir mahkûm kovamızı tekmeleyerek devirdi ve, 	“Haydi, şimdi yeni baştan başlayın!” dedi. İşin sonunda, 	nöbetçi, yapılan işi denet­le­meye 	geldi. Hücre başkanını başından yakalayarak suratını kendi 	ayaklarıyla taşımış olduğu çamurlara sürdü. “İğrenç!” 	diye bağırdı. Hücre 	başkanının tekmeleri ve hakaretleri eşliğinde bir saat daha 	yer­leri 	silmek zorunda kaldık. Zorbalık gören zorbalar kadar kötüsü 	yoktur.

	 	Bu 	olay Popp’u bitirmişti; tüm bedeni titriyordu. Dikkatini 	dağıt­mak 	için 	yemekte onu rahip Gaston’la tanıştırdım. Gaston’un yüzünde 	müt­hiş 	bir şaşkınlık ifadesi belirdi. Popp ise başını öte yana 	çevirip gözle­rini yumdu.

	 	Profesör 	gün geçtikçe daha da çok içine kapanıyordu. Yemek ye­mesi, 	hatta yataktan kalkması için onu zorlamamız gerekiyordu. Ne 	gülüyor, 	ne ağlıyor, ne de hücre yaşamına katılıyordu. Bir sabah, 	hücre başkanının alaycı bir sözü üzerine onu gırtlağından 	yakalayıp nöbetçiler 	koşup 	onu sopayla yere yıkana dek çılgın gibi sıkmaya başladı. 	Baygın bir 	durumda hastaneye götürüldü. Ertesi gün öldüğünü duyduk.

	 	Bu 	acıklı olay hücreyi yasa boğdu. Bazıları Ortodoks adetlerine 	göre Popp’un ruhu için dua ederken, Gaston, yatağında sessizce 	yatıyordu. Sonsuz yaşamdan söz ettiğimde, ayağa kalkıp 	uzaklaştı.

	 	O 	gece hücrede ölümden sonraki yaşam hakkında konuşuldu. 	Gas­ton’a bu konudaki düşünceleri soruldu. “İlerici 	Üniteryenler doğa­üstü bir hayatta kalışa inanmazlar” 	dedi. Kendisine, “Ama biz İlerici Üni­teryenler’le değil, 	sizinle konuşuyoruz. Kendimiz olma cesaretini gös­terelim. Her 	zaman ‘Biz Katolikler, biz Protestanlar, biz Roman­yalı­lar…’ 	olarak değil.”

	 	Gaston, 	“Kişisel konuşmak gerekirse, ben inanmıyorum” dedi.

	 	Ona 	şöyle dedim: “Kişisel konuşmak inanmanın ilk adımıdır. 	Çünkü 	beden değişime uğradıkça hep aynı kalan kişilik, Tanrı’nın 	in­sana ver­diği en değerli armağandır. Bedenimdeki 	oksijen ve hidrojen atomları seninkiyle aynıdır. Benim vücut 	ısımı ölçen termometre senin vücut ısını da ölçer. Tüm 	bedensel enerjiler –kimyasal ve elektriksel– tüm insanlarda 	aynıdır. Oysa düşüncelerim, duygularım ve iradem bana aittir. 	Fiziksel enerji, poker oyunundaki fişlere benzer, üzerinde 	belirgin 	herhangi 	bir işaret taşımaz. Ruhsal enerji ise üzerinde kralın portesi 	basılı 	olan madeni bir para gibidir. O zaman bedenin kaderini neden 	paylaşmak zorunda olsun?”

	 	Florescu 	yanımıza bir tabure çekerek söze karıştı: “Ben sadece 	gördüğüm, dokunduğum ve tadını aldığım şeye inanırım. 	Hepimiz, üzerinde 	oturduğum bu tahta parçası gibi birer maddeyiz, öldüğümüz 	zaman da her şey biter.”

	 	Ona 	dönüp oturduğu tabureye bir tekme attım. Tabure altından kaydı 	ve Florescu gürültüyle yere yuvarlandı. Kızgın bir şekilde 	ayağa kalkıp 	üzerime doğru hamle yaptı, ancak diğerleri onu tuttular. “Ne 	yapmaya 	çalışıyorsunuz?” diye bağırdı.

	 	Yumuşak 	bir sesle, “Siz bu tahta parçası gibi bir madde olduğu­nuzu 	söylemiştiniz. Ama ben taburenin bu davranışımdan dolayı 	şikâ­yet et­tiğini duymadım!” dedim.

	 	Gaston’un 	bile katıldığı gülüşmeler oldu.

	 	Daha 	sonra, “Affedersiniz, Florescu. Ben sadece maddenin bizden farklı 	bir şey olduğunu ve dolayısıyla sevgi ya da nefretle tepki 	ver­me­diğini sizi kanıtlamak istemiştim” diye ekledim.

	 	Florescu 	bir süre somurttu, sonra tekrar söze karıştı: “Eğer ölüler 	geri gelmiş ve bizimle konuşmuş olsalardı inanabilirdim.”

	 	“İnsanların 	ölülerle temas kurmuş olduklarından eminim” diye ya­nıtladım. 	“Newton’dan Sir Oliver Lodge’a kadar birçok ünlü bilim 	adamı 	Ruhçuluk’a inanmıştı. Kutsal Kitap, ölmüş olan Kral Saul’un 	ruhunun çağırıldığından söz eder. Kutsal Yazılar bunu 	yasaklar; ama mümkün olduğunu da söyler.”

	 	Tabureyle 	ilgili tartışma diğerlerinin dikkatini çekip aramıza 	ka­tıl­malarını sağlamıştı; ben de ciddiyetle yaşam 	ve ölüm hakkında vaaz etmeye başladım. Bu bizler için akademik 	bir mesele değil, ivedi ve önemli bir konuydu. Gherla’da her gün 	birçok insan ölmekteydi.

	 	“Tanrı 	insanı sadece bu hayat için yaratmış olsaydı, daima genç ve 	bilge 	olmamızı sağlardı. Bilgi ve anlayışı sadece mezara götürmek 	için 	ediniyor 	olmamız bana anlamsız geliyor. Martin Luther, dünya­daki 	yaşamımızı 	doğmamış bir çocuğun yaşamına benzeterek şöyle der: 	‘Eğer embriyo ana rahminde mantık yürütebilseydi, ellerinin ve 	ayak­larının neden gelişmekte olduğunu merak eder ve en 	sonunda mutlaka üzerinde koşup oynayıp, çalışacağı bir dış 	dünyanın var ol­duğu sonu­cuna varırdı.’ Bizler de 	tıpkı bir embriyo gibi gelecek ya­şamımız için 	hazırlanmaktayız.”

	 	Nöbetçileri 	unutup sesimi hücrenin öte ucundakilerin de duyabile­ceği 	kadar yükseltmiştim. Hücrenin soluk ve kasvetli ışığında tüm 	gözler ranzaların üzerinden bana bakmaktaydı.

	 	“Varsayalım 	bir litrelik şişede on litrelik süt için yer vardır diye iddia 	ettim. Benim bir deli olduğumu düşünürdünüz. Yine de, 	zih­nimde hem 	tufan gibi binlerce yıl önce meydana gelmiş bir olaya, evimizdeki 	odada geride bıraktığım eşim ve oğluma, Tanrı’ya ve 	İb­lis’e dair dü­şünceler birlikte yer alabiliyor. 	Gündelik olaylar ile son­suzluk ve sı­nırsızlık, nasıl 	oluyor da sınırlı beynime sığıyor? Sınırsız olan, yine 	sı­nırsız olan bir şeyin içinde tutulmalıdır; işte ruh 	budur. Serbest kalmış ruhunuz zaman ve boşlukta istediği yere 	gidebilirken, bir dış kabuktan ibaret olan bedeninizle aynı 	yazgıyı paylaşabileceğine inanıyor musu­nuz?”

	 	Ben 	konuşurken hücrede, kilisede bile olmayan derin bir sessizlik 	hüküm sürüyordu. Kimse esnemiyor ya da kıpırdanmıyor, 	dikkatleri dağılmıyordu. Yıpranmış ve kirli üniformaları 	içinde, avurtları çökük açlıktan kararmış gözleriyle bana 	bakmakta olan mahkûm topluluğu, ölümden sonra yaşam 	düşüncesini, susuzluktan kavrulmuş bir toprak gibi içlerine 	çekti.

	Ertesi 	sabah kalk borusundan önce uyandığımda Gaston’un yatağı 	boştu. 	Zayıf bedeninin pencereden yansıyan silueti dikkatimi çekti. 	Omzuma bir battaniye alarak yanına gittim. Birlikte pencere 	parmak­lıklarından 	dışarıya baktık. Dışarıdaki ışık külrengiydi. Avluda 	biraz sis kalmıştı, 	ama yine de giriş kapısının yanına dizili, son yirmi dört saat 	içinde ölen mahkûmların siyah tabutları fark edilebiliyordu. 	İçle­rinden birisi de Profesör Popp’a aitti. Bu görüntü 	Gherla’daki günlük yaşan­tının bir parçasıydı. 	Gaston’un o sabah neden erkenden kalkıp bu sah­neyi 	izlediğini merak ettim. Onu yatağına dönmesi için ikna et­meye 	çalıştım, ancak yerinden kıpırdamadı.

	 	Bir 	nöbetçi cesetler görünecek şekilde tabutların kapaklarını 	aç­maya 	başladı. Arkasından, elinde çelik kazık taşıyan iriyarı bir 	adam geli­yordu. Elindeki kazığı kaldırarak tek tek 	cesetlere saplamaya baş­ladı.

	 	“Tanrı 	ruhlarını huzura kavuştursun” dedim.

	 	Nöbetçiler 	tabuttakilerin hepsinin gerçekten ölmüş olduklarından emin 	olmak, aynı zamanda diğer mahkûmların ölülerin yerine geçerek 	kaçmaya çalışmadıklarını garantiye almak istiyordu. Gaston 	titremeye başladı. Battaniyemi omuzlarına attım. Tabutların 	kapatılıp Rozsa Sandor 	mezarlığına götürülmek üzere kamyona yüklenmesini izle­meye 	devam etti.

	 	Gaston, 	bu olaydan sonra günler boyunca derin düşüncelere daldı, ancak 	zihnini meşgul eden şeyi bize açıklamadı. Çektiği bu ıstırabı 	ha­fifletme çabalarımı geri çevirdi. Akşamları anlatılan 	öyküleri bizimle birlikte dinliyordu; bir defasında konuşmaya 	katıldı.

	 	Gaston’un 	konuşmaya başladığını gören mahkûmlar birbirlerine baktılar. 	Öylesine uzun bir süredir somurtkan ve suskun kalmıştı ki, 	kimse ne bekleyeceğini bilemiyordu.

	 	Gaston, 	şöyle anlattı: “Tutuklanmadan önce bir lokantadaydım. Enfes 	bir yemeğin beni neşelendireceğini umuyordum. Paltomu kö­şeye 	asıp 	bir masaya geçerek sevdiğim bütün yemekleri ısmarladım. Bu 	ara­da yakınımda oturan bir müşteri endişeyle bana baktı 	ve ayağa kalkarak 	bir şeyler söylemeye çalıştı. Ama ben onu elimle susturarak, 	‘Lütfen, hepimizin derdi var. Şu yemeği sakin bir şekilde 	yemek istiyorum’ de­dim. 	Yemeğim mükemmeldi. Yemeğin ardından bir puro yaktım ve önceki 	kabalığım için adamdan özür dilemem gerektiğini düşündüm. 	Dertlerini 	belki şimdi bana anlatabilirdi. Adam, ‘Maalesef çok geç’ diye 	yanıtladı beni. ‘Soba paltonuzu yakıp kocaman bir delik açtı 	bile.’”

	 	Gaston’un 	öyküsü gülüşmelerle karşılandı. O ise yatağına geri 	dö­nüp karanlıkta yatmaya başladı. Gaston bir zamanlar 	bizlere, Mesih’e bir 	Tanrı olarak değil, ulu bir öğretmen olarak duyduğu büyük 	saygı­dan 	söz etmiş ve Üniteryenler’in Kutsal Kitap’ta doğru olarak 	kabul ettik­leri ve etmedikleri şeyleri açıklamıştı. Bu 	konudaki sözlerini de­ğerlen­dirdiğim zaman, elle tutacak 	bir şey kalmadığını gördüm. Söy­ledikle­rine 	bakılırsa, ölümden sonra yaşam konusuyla fazlasıyla 	ilgilenmi­yorlardı. Oysa şimdi yeniden Profesör Popp hakkında 	ko­nuşmaya baş­lamıştı: Şafak vakti birlikte 	izlediğimiz o korkunç tabut sahnesinden geriye bir şey kaldığının 	kanıtı var mıydı? Bir erkeğin hayatta kalabil­mesi için 	dört şeye ihtiyaç duyduğunu söyledi: Yiye­cek, ısınma, 	uyku ve 	ona eşlik edecek bir dişi. “Sonuncusu olmasa da olur; eşim 	başka bir 	adamla kaçtı. İki çocuğumuz da devlet bakıme­vinde 	kalıyorlar.”

	 	“Siz 	kendiniz bile buna inanmıyorsunuz!” diye yanıt verdim. “Bu­rada 	son derece zor koşullar altında yaşıyoruz, buna rağmen her gün 	insanların gülüp şarkı söylediklerini işitiyorsunuz. 	Bedenlerinin şarkı söyleyecek 	bir hali yok. Şarkı söyleyen, içlerindeki farklı bir şeydir. 	Siz 	ruha inanıyorsunuz, değil mi? Yani eski Mısırlılar’ın kaa, 	Grek­ler’in psyche, İbraniler’in de neşama diye 	adlandırdıklarına... Öyleyse, ço­cuklarınızın iyi 	yetişmesi konusunda neden kaygılanıyorsunuz ki? En fazla 	seksen yıl sonra onlar için her şey zaten bitmiş olacaksa, din, 	ahlâk ve 	terbiyeyle işimiz ne?”

	 	Gaston, 	“Artık çok geç” dedi. “Bugünden sonra değişemem. 	Ha­ya­tım, lokantadaki paltom gibi, içten içe yanmış; 	insanlar beni önce­den uyarmaya çalışmışlardı, ancak iş 	işten geçmiş artık. Artık yaşaya­cak hiçbir 	şeyim yok. İntihar etmekten beni alıkoyan tek şey ölüm 	korkusu. 	Geçenlerde kırık bir cam parçası bulup sakladım. Bileklerimi 	kesecek­tim, ama cesaret edemedim.”

	 	“İntihar 	etmek, insan ruhunun kendi nedenleri uğruna bedeni yok edecek kadar 	güçlü ve bağımsız olduğu dışında başka hiçbir şeyi 	ka­nıtlamaz. Özgür ve istediğiniz her şeye sahip olsaydınız 	bile, yine aynı duyguları 	taşıyor olabilirdiniz. Karınızın ve çocuklarınızın du­rumu 	gerçekten 	üzüntü verici, ama sizi rahatsız eden, bana söylemedi­ğiniz 	başka bir şey daha olduğunu düşünüyorum” dedim.

	 	Gaston 	suskundu.

	 	Devam 	ettim: “Ekmeğini kendisiyle birlikte hapiste yatan oğluna 	verdiği için gıdasızlıktan ölen bir mahkûm tanımıştım. 	Ruh işte böyle­sine güçlüdür. İsveçli kibrit üreticisi 	ünlü milyoner Kreuger, her şeye sahip olmasına karşın, ardında 	“melankoli”den söz eden bir not bıra­karak intihar 	etmişti. O, bedeninden başka bir şeye daha sahipti – iyi 	bakmamış olduğu bir ruha. Fakat siz içsel kaynaklara sahipsiniz, 	size yardım edecek olan Hıristiyanlık inancı var. İsa Mesih’le 	konuşun: O size güç ve esenlik verecektir.”

	 	Karanlıktan, 	Gaston’un iç geçirme sesi geldi. “Sanki, O burada bi­zimle 	birlikte canlıymış gibi konuşuyorsunuz” dedi.

	 	“O, 	elbette yaşıyor” dedim. “Dirilişe de mi inanmıyorsunuz 	yoksa? Yarın bunu size kanıtlayacağım!”

	 	Gaston, 	“Ne kadar ısrarcısınız! Komünistten de betersiniz!” dedi.

	Bir 	sonraki akşam mahkûmlar aralarında konuşurken, onlara Diriliş 	Bayramı’nın 	yaklaştığını hatırlattım. Bu, benim Gherla’daki ikinci 	Di­riliş Bayramım olacaktı.

	 	“Pişmiş 	yumurtamız olsaydı onları Ortodoks adetlerine göre kırmı­zıya 	boyar, tokuştururduk” dedim. Avucumu bir Paskalya yumurtası 	ikram eder gibi onlara doğru uzatarak, “Mesih dirildi!” dedim.

	 	Yaşlı 	çiftçilerden biri olan Vasilescu yumruğuyla avucuma vura­rak, 	“O gerçekten dirildi!” diye karşılık verdi. Bu geleneksel 	karşılık hep bir 	ağızdan koro halinde hücrede yankılandı.

	 	Onlara 	dönüp, “Söylemesi garip!” dedim. “Mesih gerçekten 	çar­mıhta 	mı öldü? O’nun ölümden dirilmiş olduğuna dair elinizde ne 	gibi kanıtlar var?”

	 	Sessizlik 	oldu. Vasilescu bıyıklarını çekiştiriyordu. “Ben basit bir 	çiftçiyim. Öyle olduğuna inanıyorum; çünkü annem, babam ve 	tüm ra­hiplerimiz ve öğretmenlerimiz bana öyle dedi. Öyle 	olduğuna inanı­yo­rum, çünkü her yıl doğanın yeniden 	yaşam bulduğunu görebiliyo­rum. Kışın 	karla kaplı tarlalara baktığınızda, baharda ürün 	verecekle­rine inanamazsınız. 	Ama ağaçlar tomurcuklanır, hava ılır ve çimenler yeşe­rir. 	Eğer dünya yeniden dirilebiliyorsa, Mesih de dirilebilir.”

	 	Miron, 	“Sağlam bir cevap” dedi.

	 	Gaston, 	“Ama Hıristiyan inancıyla ilgili her konuya, karşı iddia­larla 	meydan okunduğu bir dünyada yeterli sayılmaz” dedi.

	 	“Güçlü 	kanıtlara ihtiyaç olduğu görüşünüze katılıyorum. Bu 	ka­nıtlar 	var. 	Roma İmparatorluğu tarihçisi ünlü Alman Mommsen (1817-1903), 	dirilişi 	tarihin en iyi kanıtlanmış gerçeği olarak adlandı­rır. 	Klasik ta­rihçilerin yazdıklarının büyük ölçüde doğru 	olduğuna inanıyorsunuz, değil mi?”

	 	Kimse 	karşı çıkmadı.

	 	“Bu 	kişiler genellikle saray mensupları ya da kralın 	dalkavukla­rıydı, 	çıkar 	elde etmek ya da güçlü kişileri memnun etmek için över­lerdi. 	Müjde’nin 	gerçeğini duyurmak uğruna ölüme giden Aziz Pavlus, Aziz Petrus, 	Aziz Matta, Aziz Andreas gibi Elçilere onlardan daha mı az 	inanmalıyız?

	 	Binbaşı 	Braileanu’ya, “Askeri mahkemelerde görev yaparken, ki­şi­nin 	sözleri kadar karakterini de dikkate alır mıydınız?” diye 	sordum.

	 	“Elbette. 	Kanıtların karşılaştırılması için bu çok önemlidir.”

	 	“O 	zaman biz de, Elçileri aynı zeminde değerlendirmeliyiz. Çünkü 	bütün yaşamlarını iyilik yapmak ve iyiliği vaaz etmekle 	geçirdiler.”

	 	Binbaşı, 	“Bana inanılması zor gelen, beş balıkla beş bin kişinin 	do­yurulması gibi mucizelerdir” dedi. (İncil’de aktarılan 	İsa Mesih’in mu­cizelerinden 	biri. Mar.6:30-44; Mat.14:13-21; Luk.9:10-17; Yu.6:1-14)

	 	Onlara, 	“Mucize nedir?” diye sordum. “Afrika’daki ilkel kabileler, 	misyonerleri ilk zamanlarda mucize yapıcılar olarak kabul 	ediyorlardı, çünkü 	bir kibritten ateş çıkması hepsini şaşkına çeviriyordu. 	Ameri­kalı 	yazar 	Pearl Buck, Çin’in ücra bölgelerindeki kadınlara ülkesin­deki 	arabaların 	atlar tarafından çekilmeden de hareket edebildiğini söylediği 	zaman, 	onlar kendi aralarında, “Ne büyük bir yalan!” diye 	fısıldamış­lardı. 	Mucize sadece üstün bir yaratığın gerçekleştirebileceği bir 	şeydir; 	İsa Mesih de olağanüstü güçlere sahip biriydi.”

	 	Gaston 	itiraz etti: “İlkel birisi böyle bir şeyi kabul edebilir. 	Ancak, bir rasyonalist için çok güç.”

	 	“Mesih’in 	ölümden dirildiğine inanmak akılcıdır. Aksi takdirde, 	olanaksıza, 	yani 2000 yıldan beri süregelen dış saldırılara ve iç 	yoz­laş­malara rağmen dimdik ayakta kalmayı başaran 	Kilise’nin, koca bir ya­lan üzerine yapılandırılmış 	olduğuna inanmamız gerekir. Şunu dü­şün­menizi 	istiyorum; İsa Mesih dünyadaki yaşamı boyunca kilise kurmadı, 	kitap da yazmadı. Yanında sadece bir avuç yoksul öğrencisi 	vardı ki, bunlardan birisi para için O’na ihanet etti; diğerleri 	ise de­nenme geldi­ğinde ya kaçtılar ya da O’nu 	reddettiler. İsa Mesih çarmıh üzerinde, ‘Tanrım, Tanrım, 	beni niçin terk ettin?’ diyerek öldü. Meza­rının ağzı 	büyük bir kayayla kapatıldı.”

	 	Braileanu, 	“Umutlandırıcı bir başlangıç değilmiş” dedi.

	 	Ona, 	“O zaman bir dünya dini haline gelmesini nasıl 	açıklayacak­sınız?” diye sordum.

	 	Gaston 	kuşkulu bir sesle, “Elçiler tekrar bir araya geldiler” dedi.

	 	“Ama 	onlara inandıkları şeyi vaaz edip, o uğurda ölmeyi göze 	ala­cakları güç nereden geldi?”

	 	“Sanırım, 	zamanla korkuları geçti.”

	 	“Evet, 	bunu nasıl başardıklarını –İsa’nın üçüncü gün onlara 	görü­nüp 	cesaret 	verdiğini– anlatıyorlar. Geçmişte bir hizmetçi kızdan ür­ken 	Petrus, 	daha sonra Yeruşalim’de kendisinin ve kardeşlerinin Me­sih’i 	görüp O’nunla konuşmuş olduklarını ve O’nun gerçekten 	dirilmiş ol­duğunu açıkça ilan etti. Petrus, İsa’yı bir 	kez daha reddetmeden önce kendisini öldürmeleri gerektiğini 	söyledi. Romalılar da öyle yaptı.”

	 	“Aziz 	Petrus’un ve Elçilerin bir yalancı için ölüme gittiklerine 	inanmak 	akılcı mıdır? Aziz Petrus, dirilişle ilgili ilk vaazını boş 	meza­rın 	200 	metre ötesinde verdi. Kanıtların çürütülemeyeceğini 	biliyordu; İsa’nın 	düşmanları arasından hiç kimse bunu yapmaya girişmedi.”

	 	“Tarsuslu 	Saul, Şam’a giderken yolda Mesih’i gördüğü zaman 	ko­laylıkla nasıl iman etti? Saul, Hıristiyanlar’ın baş 	düşmanıydı.”

	 	Braileanu, 	“Görsel ve işitsel bir yanılsama olabilir” dedi.

	 	“Pavlus 	bu konuları iyi bilirdi. Hayalet, onun gibi konunun uzmanı birisi 	için bir hiç sayılırdı. Ama anında ve tümüyle teslim oldu, 	çünkü bir Yüksek Kurul üyesi olarak, büyük sırrı, yani 	mezarın boş olduğunu biliyordu!”

	 	Biz 	konuşurken, Başrahip Miron oturmuş pantolonuna yama yapı­yordu. 	Gözleri parıldayarak Gaston’a baktı ve şöyle dedi: “Yıllar 	önce New York’ta yaşayan ve Empire State binasının en üst 	katına kadar çıkmış olan kardeşimden bir kartpostal almıştım. 	Kardeşim binaya çıkmadan önce temellerini incelememişti. O 	binanın kırk yıldır orada duruyor olması gerçeği, 	temellerinin de sağlam olduğunu kanıtlıyordu. Aynı şey, 2000 	yıldır gerçeğe dayanarak ayakta duran Kilise için de 	geçerlidir.”

	 	Bu 	konuşmalarımız Gaston’u etkilemişti. Acısı hafiflemiş, 	inancı güçlenmişti. Haftalar geçtikçe kendini öldürme isteği 	yok oldu, ancak hâlâ ağır bir yükü taşındığı belli 	oluyordu.

	 	Yazla 	birlikte yeni mahkûmlar geldi. Başka bir hücreye nakledil­dim 	ve onun izini kaybettim.



	Aylar 	geçti; ben ise Gherla’da bir düzine farklı hücrede vaaz ettim. 	Bu yüzden çoğu kez cezalandırılıyordum. Gaston ile yeniden 	karşılaşma­mız yediğim bir dayak münasebetiyle oldu.

	 	Bir 	gün, ekmek parçalarından yaptığımız taşlarla hücrede 	satranç oynuyorduk. Koridorları denetleyen kumandan Dorabantu 	aniden içeri girdi. “Burada kumar oynamanıza izin yok!” diye 	haykırdı.

	 	Ona 	satrancın bir şans oyunu olmadığını, bir yetenek oyunu 	oldu­ğunu söyledim. Kumandan göğsünü kabartarak, “Peh! 	Saçmalık! Ye­tenek de bir şans işidir!” dedi.

	 	Verdiği 	cevap onu mutlu etmişti ki, hücreden ayrıldı. Mahkûmlar onun 	arkasından alay edip gülmeye ve sesini taklit etmeye başladılar. 	Kapı 	aniden tekrar açıldı. Dorabantu gitmemiş, kapıdan bizi 	dinle­mişti.

	 	“Wurmbrand, 	sen dışarı gel!” Diğerleri de benimle birlikte dışarı 	çağrıldı.

	 	Kumandan, 	“Bu sefer yüzünüzün öbür yanıyla güleceksiniz!” diye 	bağırdı.

	 	Her 	birimize yirmi beş sopa atıldı; ardından tecrit hapsine konduk. 	Orada tek başına yüzükoyun yatmakta olan Gaston’u gördüm. O 	da dayak 	yemişti. Bütün sırtı kan içindeydi. Islattığımız bir 	gömleği sır­tına 	koyarak ağrısını dindirmeye çalıştık. Ağrısı biraz 	dindiğine, tahta par­çası 	kıymıkları kalmış mı diye yaralarını inceledim. Bedeni 	ateşler içindeymiş 	gibi titriyordu. Önceleri fazla konuşamadı, ancak daha sonra 	kesik 	cümlelerle, vaaz ettiği için cezalandırılmış olduğunu 	an­lattı. Bir mahkûm arkadaşı onu ihbar etmişti.

	 	“Size 	bir şey söylemek istiyorum…” dedi.

	 	“Ama 	şimdi konuşmamalısınız.”

	 	“Ya 	şimdi ya da hiç. Profesör Popp ­ve onu ihbar eden rahip 	hak­kında…” Durdu, dudakları titriyordu.

	 	“Bana 	anlatmanız gerekmiyor” diye onu susturmaya çalıştım.

	 	“Baskıya 	dayanamıyordum! Çok acı çektim. Öldüğünü duydu­ğum­da…”

	 	Birlikte 	dua ettik. Gaston bana kendisini asla affedemediğini söy­ledi.

	 	“Profesör 	beni affetmedi, bir başkası nasıl edebilir?” diye sordu.

	 	“Elbette 	affedebilir. Eğer Popp her şeyi bilseydi, o da sizi affe­derdi” 	dedim.

	 	“Size, 	sizden çok daha kötü durumda olan bir adamı anlatayım. Kendisi 	eşimin tüm ailesini öldüren kişiydi. Eşim onu affetti ve bizim 	en yakın aile dostumuz oldu. Eşimin öpüştüğü iki erkek var: 	Kocası ve ailesini katleden adam.” Gaston’a bu olayı anlattım.

	 	Romanya, 	savaşa Almanya’nın müttefiki olarak girdiği sıralarda ülkede 	binlerce Yahudi’nin öldürüldüğü ya da sınır dışı 	edildiği bir soykırım 	başlatıldı. Sadece Iasi’de bir günde 11.000 Yahudi katledildi. 	Benim gibi Protestan inancında olan eşim de Yahudi kökenlidir. 	Biz Bükreş’teydik 	ve kentte yaşayan Yahudiler sürülmemişlerdi. Ancak eşimin 	Bucovine’de yaşayan anne ve babası, erkek kardeşlerinden biri, 	üç 	kız kardeşi ve diğer akrabaları Romanya’nın Rusya’dan ele 	geçirdiği 	vahşi bir sınır vilayeti olan Transmistria’ya götürüldüler. 	Yolculuk sı­rasında öldürülmemiş olan Yahudiler, orada 	açlıktan öl­meye terk edil­diler. Eşimin ailesi bu olay 	sırasında öldü.

	 	Bu 	haberi kendisine ben vermek zorunda kaldım. Eşim kendisini 	toplayarak, “Ağlamayacağım. Senin ve Mihai’nin mutlu bir eşe 	ve an­neye; kilisemin de cesur bir hizmetkâra gereksinimi var” 	dedi. Onun kendi başına ağlayıp ağlamadığını bilmiyorum, 	ancak o günden sonra Sabina’nın gözyaşı döktüğüne tanık 	olmadım.

	 	Bir 	süre sonra, iyi bir Hıristiyan olan ev sahibimiz, cepheden izne 	gelmiş, evinde kalan bir adamdan üzüntülü bir şekilde söz 	etti. “Onu önceden de tanırdım, ama şimdi çok değişmiş. 	Canavarlaşmış. Trans­mistria’da Yahudiler’i öldürmek 	için nasıl gönüllü olduğunu ve yüz­lerce Yahudi’yi 	elleriyle öldürdüğünü övünerek anlatıyor” dedi.

	 	Bu 	konu beni çok üzdü; o geceyi dua ederek geçirmeye karar ver­dim. 	Hasta olan Sabina’yı rahatsız etmemek için ve ayrıca bu hasta 	haline rağmen, niyetimi öğrenirse dua zamanıma katılmak 	isteyeceğini bildiğimden, ev sahibimin yukarı kattaki dairesine 	onunla birlikte dua etmek 	üzere çıktım. Odadaki koltukta dev gibi bir adam oturuyordu. Ev 	sahibim onu Transmistria’dan gelen, Yahudi katili Borila olarak 	tanış­tırdı. 	Koltuktan ayağa kalktığında boyunun benden hayli uzun ol­duğunu 	gördüm. 	Üzerinde adeta kan kokusunu andıran dehşet verici bir hava vardı. 	Çok geçmeden bizlere savaş serüvenlerini ve öldür­düğü 	Yahu­diler’i anlatmaya başladı.

	 	“Korkunç 	bir öykü” dedim. “Ama ben Yahudiler için kaygılanmı­yorum. 	Tanrı onların çektikleri acıları telafi edecektir. Ben sadece 	on­ların 	katillerine Tanrı’nın yargı kürsüsünün önüne 	geldikle­rinde ne olacağını 	düşünüp kederleniyorum.”

	 	Ev 	sahibimin her ikimizin de evinde konuk olarak bulunduğumuzu 	söylemesi 	ve konuşmayı daha tarafsız konulara yönlendirmesiyle tat­sız 	bir olay önlenmiş oldu. Katil, salt bir katil değildi. Bu kural 	diğer­leri için de geçerlidir – hiç kimse sadece tek bir 	şey değildir. Çok iyi bir konuşmacıydı ve konuşmamız 	arasında onun müzikten çok hoş­landığı ortaya çıktı.

	 	Ukrayna’da 	görev yaparken oradaki şarkılara hayran kalmıştı. “Keşke 	onları tekrar dinleyebilsem” dedi.

	 	Bu 	eski şarkılardan bazılarını biliyordum. Borila’ya bakarak 	içim­den, “Balık oltaya yakalandı” dedim.

	 	“Bu 	şarkılardan bazılarını duymak istiyorsanız, benim evime 	buyu­run. Ben bir piyanist değilim, ancak sizin için birkaç 	Ukrayna parçası çalabilirim” dedim.

	 	Borila 	ile birlikte ev sahibim, eşi ve kızı da geldiler. Karım hâlâ 	yatakta 	uyuyordu. Benim geceleri piyano çalmama alışmıştı, bu yüz­den 	uykusundan uyanmadı. Duygu yüklü birkaç halk ezgisi çaldım. 	Bori­la’nın derinden etkilendiğini görebiliyordum. Kral 	Saul kötü bir ruhun etkisi altındayken, Davut’un ona nasıl lir 	çalmış olduğunu anımsadım.

	 	Piyanoyu 	kesip Borila’ya baktım ve, “Size söylemem gereken çok önemli 	bir şey var” dedim.

	 	“Lütfen 	söyleyin.”

	 	“Eğer 	şu perdeden bakarsanız yan odada birisinin yattığını 	görebi­lirsiniz. O, eşim Sabina’dır. Anne ve babası, kız 	kardeşleri ve on iki yaşındaki erkek kardeşi geri kalan aile 	fertleriyle birlikte öldürüldüler. Siz bana Golta yakınında 	yüzlerce Yahudi’yi öldürmüş olduğunuzu söylemiştiniz. 	Eşimin ailesi de oraya götürülmüştü” dedim. Ardından 	gözlerinin içine bakarak şunları ekledim: “Kendiniz bile kimi 	öldür­dü­ğünüzü bilmiyorsunuz, bu yüzden onun 	ailesini de sizin öldürmüş ol­duğunuzu varsayabiliriz.”

	 	Borila’nın 	gözleri donuklaşmıştı adeta, boğazıma saldırmak ister­miş 	gibi ayağa fırladı.

	 	Elimi 	uzatıp onu frenledim ve, “İsterseniz sizinle şimdi bir deneme 	yapalım. Eşimi uyandırıp ona kim olduğunuzu ve neler yapmış 	oldu­ğunuzu anlatacağım. Size ne olacağını söyleyebilirim. 	Eşim sizi kına­yıcı tek bir söz dahi etmeyecektir! Sizi 	sanki kardeşiymiş gibi kucak­layacak ve evdeki en iyi 	yiyecekleri ikram edecektir” dedim.

	 	“Eğer 	hepimiz gibi bir günahkâr olan Sabina sizi bu şekilde affedip 	sevebilirse, kendisi mükemmel Sevgi olan İsa Mesih’in sizi nasıl 	affe­dip 	sevebileceğini bir düşünün! Sadece O’na dönün, yapmış 	olduğu­nuz 	her şey bağışlanacaktır.”

	 	Borila 	görüldüğü kadar taş yürekli değildi. Yapmış olduklarından 	dolayı ıstırap ve suçluluk duygusuyla içten içe yanıyordu. 	Bize karşı o insanlıktan 	uzak konuşmaları yapması da, korktuğu zaman kıskaçla­rını 	yukarı kaldıran bir yengecin saldırmasına benziyordu. Zayıf 	nok­tasına ufak bir dokunuşla tüm kaleleri yıkılmıştı. 	Müzik zaten yüreğini yu­muşatmıştı, 	şimdi ise saldırı beklerken bağışlayıcı sözler işitiyordu. 	Tepkisi 	şaşkınlık verici oldu. Ayağa fırladı ve elleriyle yakasını 	öyle bir 	çekti ki gömleği yukarıdan aşağıya yırtıldı. “Tanrım, 	ne yapaca­ğım, ne yapacağım?” diye haykırdı. Başını 	ellerinin arasına alıp, ileri geri sal­lanarak yüksek sesle 	hıçkırmaya başladı. “Ben bir katilim. Kanla yı­kandım. 	Ne yapacağım?” Gözyaşları yanaklarından aşağı 	sü­zülüyordu.

	 	Ona, 	“Rab İsa Mesih’in adıyla, içindeki nefret ruhuna seni terk 	et­mesini emrediyorum!” diye bağırdım.

	 	Borila 	titreyerek dizlerinin üzerine çöktü; birlikte dua etmeye 	baş­ladık. Hiç dua bilmiyordu; sadece defalarca bağışlanma 	diledi ve ba­ğışlanacağını 	umut ettiğini, hatta bunu bildiğini söyledi. İkimiz bir­likte 	dizlerimizin 	üzerinde epey bir zaman dua ettik. Sonra ayağa kal­kıp 	birbirimize 	sarıldık. Ona şöyle dedim: “Size bir deneme yapaca­ğıma 	söz 	vermiştim, bu sözümü tutacağım.”

	 	Yan 	odaya geçtim. Eşim hâlâ sakin bir şekilde uyuyordu. O sıralar 	çok 	zayıf ve yorgundu. Onu uyandırıp yumuşak bir şekilde, 	“Evi­mizde 	tanışman 	gereken birisi var. Senin ailenin katili olduğunu düşü­nüyoruz. 	Ama tövbe etti ve şimdi o bizim bir kardeşimiz” dedim.

	 	Sabina 	sabahlığıyla dışarı çıktı ve Borila’ya sarıldı. 	Ardından her ikisi 	de ağlamaya başladı. Daha sonra Sabina, aynen söylemiş oldu­ğum 	gibi, Borila’ya evin en güzel yiyeceklerini ikram etmek üzere 	mutfağa gitti.

	 	Eşim 	mutfaktayken, Borila’nın suçunun çok korkunç olduğunu, öyle 	ki bir başka derse daha ihtiyaç olduğunu düşündüm. Diğer 	odaya gidip o 	zamanlar henüz iki yaşında olan oğlum Mihai’yi kucağıma 	alarak odaya 	getirdim. Borila daha birkaç saat öncesinde bizlere, an­nelerinin 	kucağındaki 	Yahudi çocuklarını nasıl öldürdüğünü övünerek 	anlatmıştı. 	Şimdi 	ise beni kucağımda oğlumla görmesi kendisini deh­şete 	düşürmüş 	ve dayanılmaz bir utanç duygusu yaratmıştı. Onu suç­lamamı 	bekliyor­du. 	Ama ben, “Ne kadar sakin uyuyor, değil mi? Siz de şimdi 	babasının 	kollarında huzur içinde uyuyan yeni doğmuş bir bebek gibisiniz. 	İsa Mesih’in akıtılan kanı sizi pakladı” dedim.

	 	Borila’nın 	mutluluğu çok etkileyiciydi. O gece bizimle kaldı. Er­tesi 	sabah uyandığında, “Çok uzun zamandır böylesine huzurlu 	uyu­ma­mıştım” dedi.

	 	Aziz 	Augustinus, İtiraflar adlı eserinde şöyle yazar: “…İnsan 	senin yaratıklarından 	biri Tanrım ve onun içgüdüsü seni övmek… Sana karşı 	geldiğini 	unutmaması için ölümün ve kendi günahının izlerini ta­şıyor. 	Yine de, senin yarattığın dünyanın bir parçası olarak seni 	övmek isti­yor.” Suç, kişinin doğasına karşıdır; 	toplumsal baskı ve pek çok başka etkenlerin sonucunda oluşur. 	Borila’nın yaptığı gibi hepsini çı­karıp at­mak 	öylesine büyük bir rahatlama getirir ki!

	 	O 	sabah Borila Yahudi kökenli kardeşlerimizle tanışmak istedi. Ben 	de onu İbrani Hıristiyan ailelerin evlerine götürüp onlarla 	tanış­tırdım. Her evde öyküsünü anlatıyordu ve kaybolan 	oğul gibi karşıla­nıyordu. Daha 	sonra, elinde ona verdiğim İncil’le birlikte yeni bölü­ğüne 	katılmak üzere 	kentten ayrıldı.

	 	Borila 	daha sonra kente geri döndüğünde, bölüğünün cepheye 	gön­derileceğini 	söyleyerek bana, “Ne yapacağım?” diye sordu. “Tek­rar 	adam 	öldürmek zorunda kalacağım.”

	 	Ona, 	“Hayır, siz zaten bir askerin öldürmesi gerekenden daha 	faz­lasını öldürdünüz. Saldırı karşısında, bir 	Hıristiyan’ın ülkesini koru­maması gerektiğini 	söylemiyorum. Ancak bu durumda siz artık öl­dür­memelisiniz; 	daha iyisi, icabında, öbürleri sizi öldürsünler. Kutsal Kitap 	bunu 	yasaklamıyor!”

	Ben 	bu öyküyü anlatırken Gaston gitgide sakinleşmişti. Sonunda, 	gü­lümseyerek elimi yakaladı ve derin bir uykuya daldı.

	 	Sabahleyin 	ikimiz birlikte bir başka bir hücreye nakledildik. Gitti­ğimiz 	hücrede Yahudiler’i öldürmekten sorumlu olan bir başka savaş 	suçlusu Grigore’yi gördüm. O, Borila’yı tanıyordu.

	 	Gaston’a, 	“Eşimin ailesinin katili olan adamın öyküsünün bir ka­pa­nış 	bölümü var. Grigore onu size anlatabilir” dedim.

	 	Grigore, 	Borila ile Transmistria’da görevleri sırasında Yahudiler’i 	nasıl 	öldürmüş olduklarını Gaston’a anlattı ve şöyle devam 	etti: “Tek­rar 	Rusya’ya döndüğümüzde, Borila tümüyle değişmişti. 	Hiçbirimiz anla­yamıyorduk. 	Silahlarını bir kenara bıraktı ve yaşam almak yerine yaşam 	kurtarmaya 	çalıştı. Ateş hattında vurulup düşenleri kurtarmak üzere 	gönüllü 	oldu ve sonunda kendi subayının hayatını kurtardı.”

	Aylar 	yıllara dönüştü, iki yılım geçmişti. Tek değişen şey 	yüzlerdi, onlar haricinde her şey aynı kalıyordu. Cezaevi bazı 	insanları aziz ya­pıyor, 	bazılarını ise canavara dönüştürüyordu. Kimin bir azize, 	kimin bir 	canavara 	dönüşeceğini bilmek çok zordu. Fakat kesin olan bir şey vardı 	– tutukluların büyük kısmı bir boşluğun içindeymiş gibi 	yaşa­maya de­vam edeceklerdi. Saatlerce hiçbir şey 	yapmadan yatakta yatı­yorlardı. Yaşamlarındaki en önemli 	şey birbirleriyle konuşmaktı. Bi­lim gele­cekte çalışmayı 	gereksiz kılsaydı, ne olurdu diye düşündüm. Cinsellik, filmler 	ve diğer uyuşturucu unsurlardaki yeniliklerin de bir sınırı 	vardır. Oysa 	zihinlerinde bunlardan başka bir şey olmayan o ka­dar çok 	insan var ki.

	 	Gherla’daki 	üçüncü yılımın ortalarına doğru durum biraz daha 	iyi­leşmeye 	başladı. Konuşma özgürlüğümüz artırıldı. Yemekler ise, 	bir­kaç 	lokma daha fazla veriliyordu. Dışarıdaki durumun da değişmekte 	ol­duğunu sanıyorduk. Ancak bu değişimin hangi yönde 	olduğunu ve de en büyük sınavın bizi beklemekte olduğunu 	bilmiyorduk.





	VIII. BÖLÜM


	 	1962 	yılının bir Mart sabahında, gardiyanlar hücrelere girerek, “Tüm 	rahipler dışarı!” diye bağırdılar. Diğerleri eşyalarını 	toparla­yarak koridorda sıraya dizildiler. Ben yerimden 	kıpırdamadım.

	 	Cezaevine, 	Alexandrescu isimli yeni bir kumandan gelmişti. Bu değişiklik, 	amacı ne olursa olsun, daha büyük belalar anlamına geli­yordu. 	Oysa ben önümde yeni bir engel olmadan vaaz etmek ve hiz­met 	etmek istiyordum. Cezaevi sakinleri sınıflara ayrılmaya başlandı: 	“Ay­dınlar” bir hücrede, köylüler bir diğerinde, 	askerler bir başka hüc­rede vs… Hücrelerin aşırı 	kalabalığı ve nöbetçilerin aptallıkları yü­zünden 	birtakım karışıklıklar yaşanıyordu. “İncil Öğrencileri” 	adlı ta­rikatın bir üyesi, 	yazar ve öğretmenlerin bulunduğu “aydınlar” kıs­mına 	koyul­muştu. 	Aslında kendisi cahil bir işçiydi, ama yetkililer için tüm 	“öğ­renciler” aydın sayılıyordu.

	 	Rahipler 	sınıfı dışarı çıktıklarında, nöbetçi bana mesleğimi 	sordu. Taşra şivesiyle, “Çobanım” diye yanıtladım. Bu 	nedenle çobanların ve çiftlik 	işçilerinin bulunduğu bir hücreye konuldum. “Çoban”, kilise 	önderini 	ifade etmek için kullanılan Pastör sözcüğünün tam 	karşılığı­dır.

	 	Kendimi 	sınıfsal ayrımdan yalnızca birkaç haftalığına koruyabil­dim. 	Sonra birisi tarafından ihbar edildim, bu yüzden dayak yedim ve 	ra­hiplerin 	bulunduğu hücreye atıldım. Gherla’da gelecek yıllarımdaki 	evim 	kirli beton duvarları ile karanlık bir mağarayı andıran bu 	hücre olacaktı. 	Gün ışığı sadece iki dar pencereden giriyordu. Ranzalar üç 	dört katlı 	ve çok sıkışıktı. Hücrede ayrıca alçak tabureler ve bir 	masa vardı. Hücredeki 	mahkûmların çoğu din adamıydı, ama diğer Hıristi­yan 	imanlılarla 	birlikte sayımız 100 kişiyi buluyordu. Tuvalet kovası­nın 	önünde daima uzun kuyruklar oluşuyordu.

	 	Hücreye 	girdiğimde kalın bir ses, “Hoş geldiniz, Hoş geldiniz!” diye 	beni karşıladı. Sesin sahibi Ortodoks inancının örnek bir 	hizmet­kârı olan 	iyilik dolu insan Piskopos Mirza idi. Tozlu siyah hırkası 	de­liklerle 	kaplanmıştı. Beyaz saçları hüzünlü ve yumuşak bakışlı 	yüzünü çevre­liyordu.

	 	Gaston 	ve piskoposun yanındaki ranzada yatan Başrahip Miron dâhil 	tüm eski tanıdıklarımı selamladıkça, diğer mahkûmların 	başları bize doğru dönüyordu.

	 	O 	akşam, rahipler hücresinin dua için ayırdığı saatte, 	Katolikler bir köşede 	toplanıp dua etmeye başladılar, Ortodokslar ve Üniteryenler ise 	farklı 	köşelerde toplandılar. Yehova Şahitleri’nin, ranzaların en 	üstünde 	bir yeri vardı; Kalvinistler ise aşağıda toplanıyorlardı. 	Günde iki kez farklı dini ayinler düzenleniyordu. Buna rağmen bu 	denli ateşli bir şe­kilde 	ibadet edenler arasında, farklı mezheplerden iki kişinin aynı 	anda ve 	bir ağızdan, “Ey Göklerdeki Babamız” duasını söyledi­ğini 	pek işi­temedim.

	 	Hepimizin 	içinde bulunduğu kötü koşullar, aramızdaki farklılıklara 	karşı 	anlayışımızı artıracağı yerde anlaşmazlıklara neden 	oluyordu. Katolikler, 	Komünistler’le işbirliği yaptıkları için Ortodoks ruhban 	sı­nıfını affedemiyordu. Azınlık mezhep mensupları ise 	“haklar” konu­sunda anlaşmazlığa düşüyordu. Dini 	öğretinin her noktası üzerine tar­tışma çıkıyordu. Bu 	tartışmalar normalde, art niyetli bir nezaket içinde yapılıyor 	olsa da, bazen denetlenemeyen kızgınlıklar açığa çıkıyordu.

	 	Katolikler’in 	Rab’bin Sofrası törenini her gün yatağının hemen ya­kınında 	yapıyor olması, Müjdeci Rahip Haupt’a Martin Luther’in bir 	sözünü hatırlattı.

	 	Katolikler’den 	biri, “Söylediğiniz o sözler neydi?” diye ısrar etti.

	 	Haupt 	sesini yükseltmek zorunda kalarak, “Ben Luther’in sözlerini 	tekrarladım: ‘Tanrı’nın yargıladığı tüm genelevler, tüm 	cinayetler, hır­sızlıklar 	ve zinalar, Papalık ayininin menfurluğu kadar zarar veremez’” 	dedi.

	 	Ayin 	bittikten sonra, Katolik Peder Fazekas, Haupt’a dönerek, 	“Sev­gili 	kardeşim, şu deyişi hiç duydunuz mu? ‘İnsanlık üç büyük 	felaket yaşamıştır – İblis’in (Lûsifer’in) düşüşü, 	Adem’in düşüşü ve Martin Luther’in başkaldırısı’” 	dedi.

	 	Ortodoks 	Rahip Andricu, karşı saldırıyla katıldı, “Luther ve İblis 	(Lûsifer), 	her ikisi de birdir!” Böylece, Katolikler ve Ortodokslar ge­çici 	bir süre için müttefik oldular, ama gece olmadan Roma’nın 	üs­tünlüğü konusunda çekişmeye başlamışlardı bile.

	 	Fazekas’ın 	Macar asıllı olması, Katolik kardeşleri tarafından bile 	kendisine karşı kullanılıyordu. Yüksek sesle dua ederken, 	Meryem Ana’ya “Macaristan’ın Koruyucusu” diye seslenmesine 	genel bir hoş­nutsuzluk gösteriliyordu.

	 	Vatansever 	bir Ortodoks rahip, “Meryem Ana, Romanya’nın da koruyucusu 	değil midir?” diye sordu.

	 	“Elbette 	değildir, o Macaristan’ın koruyucusudur.”

	 	Gaston, 	Meryem Ana’nın Filistin’in de koruyucusu olup olmadı­ğını 	merak 	ettiğini, aksi takdirde doğduğu toprakları bırakıp bir başka 	ülkeyi korumasının 	hainlik sayılabileceğini alaylı bir şekilde ifade etti.

	 	Fazekas, 	“Siz galiba Yahudiler’in onun oğlunu öldürmüş oldukla­rını 	duymadınız?”

	 	Piskopos 	tatlı bir gülümseyişle herkesi sakinleştirmeye çalışarak, 	“Meryem Ana sadece tek bir ülkeye ait değildir” dedi. “O 	Kiliseyi yö­netir, Göklerin Kraliçesi’dir, gezegenleri 	hareket ettirir, meleklerin ko­rosunu yönetir.”

	 	Bunun 	üzerine, Meryem Ana’nın Tanrı’ya fazla bir iş bırakmadı­ğını 	söyledim.

	 	Diğer 	Protestanlar da beni desteklediler, fakat tarzlarını beğenme­dim.

	 	Bir 	tanesi, “Neden İsa’nın annesini bu şekilde yücelteceğim ki? 	O insanı kurtaramaz!” dedi.

	 	Fazekas, 	“Zavallı adam! Siz sadece sizi kurtaracak olanları mı 	yü­celtirsiniz? Rab’bin annesi, Rab’bi yücelttiği 	ezgisinde şöyle seslenir (Luka 1:48): ‘Tüm kuşaklar beni mutlu 	sayacak.’ Bunu, onun İsa Me­sih’in annesi olduğu için 	yaparlar, imtiyazlar dağıttığı için değil.”

	 	Bu 	iyi bir yanıttı. Meryem Ana’ya olan saygım bir yana, ben yine 	de 	onun üstlendiği rolün izleyicileri tarafından gereğinden fazla 	bü­yütül­müş olduğunu ve bu durumun da çok eski 	çağlarda başlamış ol­duğunu düşünüyordum. 	Hıristiyanlar Cennet’in nasıl bir yer olduğunu ilk 	dü­şündüklerinde, 	zihinlerinde canlanan görüntü şöyleydi: Güzel kokuların 	yakıldığı 	ve şahane müziklerin çalındığı muhteşem bir Doğu sarayı. 	Sultan’dan bir ricada bulunmak isteyen kişi, ilk önce bu ricayı 	vezire iletecek bir dostunu bulurdu. Dostu tarafından vezire 	iletilen bu ricası daha 	sonra vezir tarafından da sultanın en gözde eşine aktarı­lırdı. 	Gözde eş 	de aynı ricayı sultan olan kocasına iletirdi. Bu da, sıra­dan 	insanların isteklerini ilk önce rahiplere, rahiplerin kutsallara, 	kut­salların da Mer­yem Ana’ya ilettikleri ruhsal 	hiyerarşi fikrini doğurdu.

	 	Oysa 	benim inancımın temel ilkelerinden biri, kişinin Tanrı’yla 	doğrudan konuşabilmesidir. Ama bazen tartışmak sadece kızgınlığı 	körükler.

	 	Onlara, 	imanları uğruna yakılmaya birlikte götürülen farklı 	mez­heplerden iki kişiden söz ettim. Ateş yakılmadan önce 	kendilerine son dilekleri 	sorulmuştu. Her ikisi bir ağızdan bağırmıştı; “Bizi arka 	ar­kaya 	bağlayın ki, ölürken o lanetlenmiş sapkının yüzünü görmek 	zo­runda kalmayayım!”

	 	Bazı 	durumlarda ben de duygularımı saklayamıyordum. Alt ran­zada 	yatan Dominiken Peder Ranghet’in tespih çekişlerini saatler 	bo­yunca dinlemek zorunda kalıyordum.

	 	En 	sonunda, “Neden her gün binlerce kez Meryem Ana’ya yakar­manız 	gerekiyor? O sağır mı, ilgisiz mi ya da sizi işitmek mi 	istemiyor? 	Ben, 	birisinden bir istekte bulunduğumda o kişi bunu ya­pabiliyorsa 	yapar; 	eğer yapamıyorsa o isteğimi yinelemeyi sürdür­mem” dedim.

	 	Ranghet 	çok kızdı. “Siz Luteryenler’in Kutsal Baba’nın (Papa’nın) 	yanılmazlığına 	inancınız olmadığına göre, kendi yanılmazlığınıza 	inanmanız için çok daha az nedeniniz var. Sizin bozuk 	gözlerinizle yanlış 	olarak gördüğünüz şey, benim gözlerimde doğrudur.” 	Ardından sesini 	daha da yükselterek tespihli duasına devam etti, “Meryem Ana…”

	 	Ona, 	“Siz sürekli olarak ‘Kutsal Baba’ diyorsunuz, bu sözle 	Tanrı’yı 	mı kastediyorsunuz?” diye sordum.

	 	“Kutsal 	Papa’yı kastediyorum” diye yanıt verdi.

	 	“Bir 	insana ilahi unvanlar vermek, bana Tanrı’ya küfür etmek gibi 	geliyor. 	Papa’dan, Mesih’in dünyadaki vekili, yani onun temsilcisi 	olarak 	söz ediyorsunuz. Ama ben böyle bir temsilciliği kabul edemem; 	tıpkı karımın benim yerime başkasını temsilci olarak kabul 	etmesine müsaade etmeyeceğim gibi...”

	 	Ranghet 	, “Fazla ileri gidiyorsunuz” diye bağırdı.

	 	Oysa 	ben onun fazla ileri gittiğini düşünüyordum! Çünkü Peder 	Ranghet daha o gün, bir insanın yaşamında gösterdiği 	fedakârlıkların tümünün, Oğlu’nu kurban olarak sunan 	Tanrı’nın yaptığıyla karşılaştı­rıldığında 	bir hiç sayıldığını söylemişti. Bir rahibin bir ekmek 	parça­sını 	Tanrı’yla özdeşleştirmesini ya da buna herhangi bir gerek 	oldu­ğunu kabul 	edemezdim. Sonsuz geleceğimin, kendisi bile Cennet’ten fazlaca 	emin 	olmayabilecek bir insan tarafından günahlarımın bağış­lanmasına 	bağlı olduğuna inanamazdım.

	 	Tartışmak 	yerine uzlaşabileceğimiz konular bulmaya çalışıyordum. 	Yenilikçi 	(Modernist) bir Protestan olan rahip Weingartner, Ba­kire’den 	doğum 	konusunda tartışma başlattığı zaman Katolikler’in ta­rafını 	tut­mak zorunda olduğumu hissettim.

	 	Weingartner 	böyle bir bilimsel olanaksızlığı kabul edemeyeceğini 	söylüyordu.

	 	“Bakire’den 	doğum konusuyla ilgili olarak tarihsel bir araştırma 	yapılabilmesi 	için vakit artık çok geç; fakat bilimsel açıdan olanaksız­dır 	diye rafa kaldırmak için de henüz çok erken. Amerikalı biyolog 	Loeb, deneylerinde infra-organizmalarda erkek tohumu olmaksızın 	döllenme gerçekleştirmiştir. Bir biyoloji uzmanının küçük 	bir orga­nizmada ger­çekleştirebildiği şeyi, Tanrı 	elbette insan için de yapabi­lir!”

	 	Weingartner, 	“Ama din tarihi, bakire doğumlarla dolu. Bunlar olsa olsa birer 	efsane olabilirler” dedi.

	 	Bu 	yanıtına karşılık olarak kendisine, Çarlık döneminde 	Uk­rayna’da 	yaşayan 	bir imanlının savunması için tanıklık yapması gere­ken 	ünlü bir 	hahamın öyküsünü anlattım. Haham Hofez Haim‘in asil görünümü 	ve ruhsal zenginliği tüm mahkemeyi etkilemişti. Ancak din adamı 	yemin etmek 	istemiyor ve tanıklığına Tanrı’nın adını karıştır­mak 	istemediğini söylüyordu. Dava hâkimi itiraz ederek, “Bize 	ger­çeği söylediğinizin bir garantisi 	olmalı” dedi.

	 	Savunma 	avukatı ayağa kalkarak, “Saygıdeğer hâkim, inancı 	dola­yısıyla yemin etmek istemeyen bu tanığımın 	karakterini size kanıtla­yacak ve vereceği ifadeyi kabul 	edebileceğinizi gösterecek bir şey an­latabilir miyim?” 	diye izin istedi. “Haham Hofez Haim çoğu zaman dükkânları 	dolaşıp yoksullar için para toplar. Bir gün, bir hırsız başına 	vurup yardım paralarını koyduğu keseyi alıp kaçtı. Haham, 	paranın gittiğine değil –çünkü çalınan miktarı kendi kıt 	imkânlarıyla zaten ce­binden karşılamaya karar vermişti– 	hırsızın ruhunda meydana gelen zarar 	için üzüntü duydu. Hırsızın peşinden koşarak bağırdı, 	‘Tanrı önünde suçun yok, bu benim param ve sana isteyerek 	veriyorum! Yoksulların 	parası evimde saklı duruyor! Benden almış olduğun pa­ra­ları 	iç huzuruyla harcayabilirsin!’”

	 	Hâkim 	avukata sertçe bakarak, “Bu hikâyeye inanıyor musunuz?” diye 	sordu.

	 	“Hayır, 	inanmıyorum.”

	 	“O 	zaman inanmadığınız şeyleri bize neden anlatıyorsunuz?”

	 	“Saygıdeğer 	hâkim, burada aktardığıma benzer bir hikâye sizinle, benimle 	ya da sayın meslektaşım savcıyla ilgili olarak hiç anlatıldı 	mı? 	Bizler için –elbette doğru değil ama– kadın düşkünüdür, 	kumar oynar ya 	da içki bağımlısıdır dendiğini bir düşünün. Müvekkilim 	öyle bir aziz 	kişi olmalı ki, kendisi hakkında bu tür söylenceler yayılıyor!”

	 	Weingartner, 	“Çok eğlendirici. Ama hahamın öyküsünün doğruluk 	derecesini bilmiyorum, ayrıca Bakire’den doğum öyküsüne de 	inana­mam” dedi.

	 	Ona 	karşılık verdim. “Hıristiyanlar Tanrı sözüne inanırlar. 	Sizin iddia ettiğiniz gibi bir söylence bile olsa, yine de 	küçümsemeyiniz. Söylencenin 	insan düşüncesinde oldukça önemli bir yeri vardır. Çoğu 	zaman insanın büyüklüğünün ölçüsüdür.”

	 	“İnsanların, 	İsa’nın çok yüce olduğunu düşündükleri için O’nun 	normal bir insan gibi dünyaya gelmemiş olduğuna inandıklarını 	mı söylemek 	istiyorsunuz?” diye sordu.

	 	“Oğlum 	çok küçükken bana İsa’nın doğumunu sormuştu. Ona İsa’nın 	doğuş öyküsünü yeniden anlatmıştım. Ama Mihai, ‘Hayır’ 	diye 	itiraz 	etmişti. ‘Benim öğrenmek istediğim bu değil. İnsanlar 	ba­zen, “Kediden 	doğan fare yer” diyor, eğer İsa’ da bizim gibi doğmuş 	olsaydı, 	bizler gibi kötü olurdu.’”

	 	Bizi 	dinleyen Piskopos Mirza, “Bir çocuk böyle konuştu, öyle mi?” 	diyerek şaşkınlığını dile getirdi.

	 	Weingartner, 	“Haklı olduğunuz bir nokta var. Birbirimizin bakış açılarını 	daha fazla anlamaya çalışmalıyız.”

	 	Şöyle 	dedim: “Bir şey itiraf etmek istiyorum. İman ettiğim sırada, 	Hıristiyanlık bana, Luteryenlik dışında başka bir biçimde 	sunulmuş ol­saydı da kabul ederdim. Önemli olan, Kutsal 	Yazılar’ı temel kural ola­rak 	kabul etmek ve İsa’ya iman ederek kurtulmaktır. İsimler ve 	bi­çimler 	önemli sayılmaz.”

	 	Ertesi 	sabah mutluluk veren bir olay oldu. Piskopos Mirza bana ge­lip, 	“Rab’bin Duası (‘Göklerdeki Babamız… sen de bizim 	suçları­mızı bağışla’) ve O’nun bize söyledikleri 	konusunda dün gece epeyce dü­şündüm. İsa bizlere 	günahlarımızı bir rahibe itiraf etmemizi ya da o rahipten 	bağışlanma istememizi değil, günahlarımız için Göksel 	Ba­ba’ya dua etmemizi bildirdi. Meselenin kolay olmadığını 	elbette anlı­yorum, 	ancak bir Protestan olsaydım bu öğretişi öne sürerdim. Bir 	dostluk 	ifadesi olarak, sizin Meryem Ana’yı savunmanıza karşılık 	ola­rak ben de size bunu bir armağan olarak vermek istedim” 	dedi.

	 	Piskopos 	hepimize iyi bir örnek olmuştu. Eğer barış içinde yaşa­mayı 	beceremezsek, Komünizm’’in kurduğu tuzağa hep birlikte 	dü­şerdik. Onlar bizi kilit altında tutarken ve bizler de 	davamızı tartışma­larla etkisiz kılarken, cezaevindeki 	diğer mahkûmların ruhsal rehber­likten yoksun kalmasını 	sağlıyorlardı. Diğer tasarıları neydi acaba?

	 	Cezaevinde 	bir süredir elektrikçiler çalışma yapıyorlardı. Hücrele­rin 	birçoğunda her duvara bir adet hoparlör yerleştirilmişti. Öyle 	anla­şılı­yordu ki, bir yayın dinleyecektik.

	 	Gaston, 	“Hafif müzik olmayacağından eminim” dedi.

	Cezaevindeki 	mahkûmların tamamı sınıflara ayrıldıktan sonra, bir dizi 	konferans düzenlenmeye başlandı. Bu konferanslar çok saçma 	görü­nü­yordu. Ateşli genç bir siyasi görevli, güneş 	tutulmasının çok ya­kında gerçekleşeceğini, ancak 	korkulacak bir şey olmadığını, çünkü sosyalist bilimin 	bizleri batıl inançlardan kurtarmış olduğunu söylüyordu. 	Pro­fesörler 	ve doktorlardan oluşan ve sıkıntıdan esne­mekte olan bir 	gruba, 	güneş tutulmasını anlatmaya çalışıyordu. Tu­tulma 15 	Şubat’ta gerçek­leşecekti. Halk Cumhuriyeti’nin görevinin 	bakış açımızı genişletmek olması nedeniyle, bizler de bu 	olayı avludan izleyebilecektik.

	 	Weingartner 	elini kaldırarak, “Yağmur yağarsa, tutulma, içerdeki salonda 	gerçekleşebilir mi lütfen?” diye alaycı bir şekilde sordu.

	 	Konuşmacı 	sert bir sesle, “Hayır” diyerek bilimsel açıklamasına 	yeniden başladı.

	 	Komünist 	doktrinin telkin edildiği konferanslar saatlerce sürü­yordu. 	Aynı 	konular sürekli olarak yeniden vurgulanıyordu. Günün sonunda, 	yorgun ve sinirli bir halde kendi tartışmalarımıza geri 	dönü­yorduk.

	 	Sürtüşmeler 	genellikle, kendisi için Luther ve İblis’in (Lusifer’in) bir 	olduğunu söyleyen Peder Andricu tarafından başlatılıyordu. 	And­ricu, bu aşırılığı yüzünden, savaş sırasında 	Ruslar’a karşı başlat­tığı mücadele ile savaşın 	bitiminde Komünizm’in zaferi arasında gidip gelmişti. 	Yoldaşları, “Kızıl Rahibin” kullanım süresinin dolduğuna 	karar verene kadar, tüm ülkeyi dolaşıp Parti’yi destekleyici 	vaazlar vermişti. 	Bunun ardından tutuklanmış, dövülmüş ve savaş zamanın­daki 	faaliyetleri 	nedeniyle on yıl hüküm giymişti. Şimdi ise, Ortodoks inancının 	ateşli bir savunucusuydu. “Ortodoks inancı tek gerçek din­dir!” 	diye ilan ediyordu. “Diğerlerinin hepsi sahte ve taklittir!”

	 	Ona 	bir keresinde, “Peder Andricu, siz bir Ortodoks Kilisesi’nde mi 	vaftiz edildiniz?” diye sordum.

	 	“Elbette! 	Bir piskopos tarafından!”

	 	“Ve 	dini öğreniminizi Ortodoks ilahiyat fakültesinde yaptınız?”

	 	“Evet, 	hem de Romanya’nın en iyisinde!”

	 	“O 	zaman size Ortodoks imanlı olmanızın dürüst ve mantıklı tek 	nedenini 	açıklarsam bana kızmazsınız, değil mi? Bunun tek nedeni, elli 	yıl 	önce Rumen Ortodoks bir erkekle, Rumen Ortodoks bir kadı­nın 	çiftleşmiş 	olmasıdır.”

	 	Andricu 	öfkeden köpürdü; ama ben bu ilkenin birçoğumuz için ge­çerli 	olduğunu söyleyerek onu sakinleştirmeye çalıştım. Erken 	yaşlar­dan belirli bir kalıp içine sokuluyoruz ve sadece anne 	babamızın dinini destekleyen 	öğretişlerle eğitiliyoruz. Buna rağmen, her şeyi kendimi­zin 	düşünüp kararlaştırmış olduğumuzdan da emin olabiliyoruz!

	 	Devam 	ettim: “Bir zamanlar bir ahırın sakinlerinin kendi inanışları 	hakkında aralarında yaptıkları konuşmaları dinlemiştim. 	Kuzular tek gerçek dinin, ‘Mee mee!’ diye bağırmak olduğunu 	söyledi. Buzağılar tek doğru dini ayinin, ‘Möö, möö!’ 	diye bağırmak olduğunu iddia et­ti­ler. 	Domuzlar ise en uygun ilahinin, ‘Honk honk!’ olduğunu ısrarla 	öne 	sürdüler.”

	 	Andricu, 	“Bizi hayvanlarla aynı düzeye koymayınız” diyerek itiraz 	etti. 	“Ben basit bir rahip olabilirim, ancak kendi inancım dışındaki 	inançları 	da inceledim.”

	 	Ben 	ise, o dediğini hepimizin yapmış olduğunu söyledim. Ama bunu 	yaparken doğumumuzdan beri bize mal edilmiş olan bakış açı­sını 	kul­landığımızı söyledim. Bir grup Protestan’a dönerek 	sordum: “Martin Luther’in 	Wittenberg’deki kilise kapısına çivilediği 95 Tezi içinizde 	kaç 	kişi biliyor?”

	 	Hepsi 	biliyordu. Rahip Haupt, Luther’in sözlerinden alıntı yaptı: 	“İşte önünde duruyorum, başka bir şey yapmak benim için 	mümkün değil!”

	 	Protestan 	gruba Papalık Bildirisi’nde yer alan Luther’in aforoz edilme 	gerekçelerini tekrarlamalarını istedim. “Papa X. Leo bir çılgın 	değildi. 	Onun gerekçelerini bilmemiz gerekir.” Ancak hiçbiri, bu önemli 	tarihi belgeyi okumamıştı.

	 	Peder 	Andricu ise bir haham ile tartışmaktaydı. Haham ona, “Sizin, 	Talmud kitabımıza dair bir bilginiz var mı hiç?” diye sordu.

	 	Andricu 	sert karşılık verdi: “Peki ya siz, bizim İncil’imize hiç 	göz attınız mı?”

	 	Her 	iki sorunun yanıtı da “Hayır” idi.

	 	Başka 	bir çatışmayı engellemek için onlara bir olay aktardım. “Rus 	yazar Tolstoy bir keresinde bir hahama kendi imanını, her 	noktasının üzerinde durarak nasıl açıklamıştı, biliyor 	musunuz? Yumuşak başlı­lık, alçakgönüllülük, sabır… 	Haham, ‘Bizim bu erdemler için İncil’e ihtiyacımız yok. Biz 	de bu konulara saygı duyuyoruz’ der. Tolstoy sözlerinin sonunda, 	‘İsa bizlere Yahudi dininin öğretmediği bir şeyi öğretmiştir. 	O, bize düşmanlarımızı sevmemizi bildirir’ der. Haham ise, 	‘İşte biz onu uygulamıyoruz’ itirafında bulunarak sözlerini 	sürdü­rür, ‘Ama siz Hıristiyanlar da uygulamıyorsunuz.’”

	Cezaevinde 	süren konferansların gerisinde (saçma görünmesine rağ­men) 	zeki bir planın yatmakta olduğunu anlıyordum. Konuşmacılar, 	politik konulardan, Freudcular’ın ‘İd’ olarak adlandırdığı, 	insanın haz arayan içgüdüsel yönünü hedefliyordu. Bize dış 	dünyada neleri kaçır­dığımızı anlatıyorlardı. 	Konuşmacılar Marx’ın diyalektiklerinden daha fazla 	yatkın oldukları içki, yemek, cinsellik gibi konuları ele 	alıyor­lardı, 	ama diğeri de unutulmuyordu. Genç bir konuşmacı söylevinde 	bizleri, Darwin’in maymunlarının (ape=kuyruksuz maymun) arasına 	dek gö­türdü. 	Evrim kuramının bir özetini yaptıktan sonra, Marx, Le­nin ve 	Darwin’den 	yaptığı alıntılarla Hıristiyanlık ve bilim arasındaki 	çatış­maya dikkat çekti ve bunun kötü sonucu olarak da 	Amerika’da mil­yonlarca kişinin açlıktan ölmekte olduğunu 	vurgulayarak konuyu bağ­ladı.

	 	Önceleri 	tartışmalara katılmamız teşvik ediliyordu. Bir konuşma­cı­nın 	ölümden sonra bedenden sadece “bir avuç dolusu kimyasal 	mad­denin” 	kaldığını söylemesi üzerine kendisine, eğer gerçekten 	böyleyse, 	neden 	bazı Komünistler’in inançları uğruna yaşamlarını feda 	ettiklerini sordum. 	“Bir Hıristiyan’ın kendini kurban olarak sun­ması bilgece 	sa­yılabilir. Sonsuzluğa kavuşmak için yaşamdaki geçici 	şeylerden vaz­geçmek, 	bir milyon dolar kazanmak için on dolar koy­maya benzer. Ama 	bir Komünist –eğer bundan bir şey kazanmıyorsa– yaşamını 	neden feda 	etsin ki?”

	 	Konuşmacı 	bana verecek bir yanıt bulamadı. Ona, Aziz Augusti­nus’un, 	“Tanrım! İnsan senin yarattıklarından biri ve onun iç­güdüsü 	seni 	övmektir” sözleriyle bu sorumun yanıtını vermiş oldu­ğunu 	söyle­dim.

	 	“Ateizm, 	duyguların üzerine geçirilen bir maskedir. Yüreğinizin 	derinlerinde bir yerde –ki kişi oraya sadece dua ve derin 	düşünceyle ulaşabilir– siz de kusursuz yaşamanın bir ödülü 	olduğuna inanırsınız. Yüreğinizin derinlerinde siz de Tanrı’ya 	inanırsınız.”

	 	Konuşmacı, 	“Bakalım, Lenin bu konuda neler diyor?” dedi. Daha önceleri 	sıkça esinlendiği, kullanılmaktan yıpranmış bir kitapçıktan 	bir şeyler okudu: “Tanrı’nın var olduğu düşüncesiyle 	yüzeysel olarak il­gi­lenmek bile bir alçaklık, bulaşıcı 	bir iğrençliktir. Pis işler, şiddet ve ölümcül 	hastalıklar bile bundan daha tehlikeli değildir.” Gülümsedi 	ve, 	“Başka sorusu olan var mı?” diye sordu.

	 	Ona, 	“Çocuğunuz var mı?” diye sordum.

	 	“Genç 	Öncüler’de bir kızım var.”

	 	“Onun 	Yaratıcısı’na inanmaktansa, ölümcül bir hastalığa 	yakalan­masını mı tercih ederdiniz? ‘Kanser dinden daha 	iyidir.’ Lenin’in söy­lediği budur.”

	 	Siyasi 	görevli beni yanına çağırıp tokat attı.

	 	Bu 	güçlü Komünist doktrin telkini fırtınasında, inançlarımın 	arka­sında durduğum için sadece bir tokat yemiş olmak ucuz 	bir bedel öde­mek sayılırdı. Cezaevindeki bu yeni 	uygulamaların arkası gelecek gibi görünüyordu. 	Sürekli olarak gizlice izlendiğimizi hissediyorduk. Henüz 	ses çıkmayan hoparlörler konusunda ise hâlâ şaşkındık.

	 	Kısa 	bir süre öncesine kadar dövülmüş, aç bırakılmış, 	aşağılanmış­tık 	ve kimse ne düşündüğümüzü umursamamıştı. Kumandan 	Dorabantu sürekli şöyle tekrarlardı: “Hücrelerinizde 	istediğiniz kadar yeni ka­bineler kurun, haydutlar! Bizim 	hükümetimiz Bükreş’te!” Ama artık o yoktu – cezaevi 	hesaplarında tahrifat yaptığı için görevden alınmıştı.

	 	Kremlin’in 	pençesini gevşetmeye ve Batı’yla ticaret yapmaya çalı­şan 	Romanya diktatörü Gheorghiu-Dej’in yeni politikası uyarınca 	ce­zaevindeki bu eski tutumun değişmiş olduğu 	konferanslardan anlaşı­labiliyordu. Dej’in Batı’ya daha 	‘demokratik’ bir vitrin sergilemesi gerekiyordu. Romanya’daki 	siyasi suçlular ordusu onun için utanç ve­rici bir konuydu. 	Bununla beraber, serbest bırakılıp ‘devrim karşıtı’ 	inançlarımızı yaymamıza da müsaade edilemezdi. İlk önce 	kitlesel be­yin yıkama yöntemiyle düşünce biçimlerimizin 	değiştirilmesi gereki­yordu.

	 	1962 	yılında Gherla’daki mahkûmlara göre, beyin yıkama, birçok 	teori arasından sadece biriydi ve çok az insan buna inanıyordu. 	Beyin yıkama 	sürecinde gerçekten neler olduğu konusunda bir belirsizlik 	var­dı. 	Kısa süre önce cezaevine gelen ve aramıza katılan ünlü 	romancı ve Hıristiyan 	yazar Radu Ghinda bu konudaki duyguları şöyle dile ge­tirdi: 	“Eğer beni on beş yıldan beri değiştirememişlerse, şimdi 	nasıl başara­caklar?”

	 	Biz 	bunları konuşurken hücre kapısı açıldı ve yeni gelenler 	içeri girdi. 	Aralarında, mahkûmların bakışlarından saklanmak için tedirgin 	adımlarla bir yandan öbür yana yürüyen, utangaç yüzlü 	iriyarı birisi vardı.

	 	Radu 	Ghinda onu tanıyan ilk kişi oldu ve, “Daianu!” diye bağırdı.

	 	Adam 	koşarak dostunu kucakladı. Nichifor Daianu Romanya’da çok 	ünlü bir isimdi. Şair, Mistik Teoloji Profesörü, Yahudi karşıtı 	‘Milli­yetçi Hıristiyan Savunma Birliği’nin lideri, yirmi 	beş yıllık ce­zasına devam etmek üzere Aiud cezaevinden 	Gherla’ya nakledilmişti.

	 	Onu 	güçlükle tanıyabildim. Koca göbeği erimişti. Gerdanındaki 	deriler bir hindininki gibi sarkmıştı. Neşeli 	kadın avcısı gitmiş, yerine titrek ve zayıf bir ihtiyar 	gelmişti.

	 	Aiud’dan 	gelen birkaç mahkûm orada ne olduğunu bize anlattılar. Daianu 	bol miktarda yemeğe alışmıştı, bu yüzden aşçılardan ikinci 	öğün arpa 	bulamacı istemeyi denemişti. Cezaevi müdürü onu yemek­siz 	bı­rakıp geri göndermişti. Ertesi gün yemek almaya 	geldiğinde ce­zaevi müdürü yine oradaydı, “Durun! Adam 	çok şişman. Yarına kadar bek­lesin” demişti. Bir sonraki 	gün, Daianu’nun sırası geldiğinde mü­dür ona, “Söyle 	bana Daianu, Tanrı var mı?” diye sormuştu. Aşçı kep­çesi 	elinde bekliyordu. Daianu bir şeyler mırıldanmıştı. Müdür, 	“Yük­sek sesle konuş! Hepimiz duyalım!” diye bağırmıştı. 	Daianu, “Tanrı yok­tur” demişti. Müdür, “Daha yüksek 	sesle!” diye yinelemişti. Daianu, “Tanrı 	yoktur!” diye yüksek sesle bağırmıştı. Bunun üzerine müdür 	ona 	yemek 	verilmesi için başıyla işaret etmişti. Daianu bula­macı 	ağzına hızla 	tıkmaya başlamıştı. Bu manzara müdürün öylesine hoşuna 	git­mişti ki, bir hafta süreyle her gün aynı şeyi 	tekrarlatmıştı. Bu olay tüm ülkede, hatta sonradan yurt dışında 	bile anlatıldı.

	 	Daianu 	değişmiş olabilirdi, ancak dini şiir yazma yeteneğini 	yitir­memişti. Eski Faşist günlerinden kalan arkadaşları, 	onu Aiud cezae­vinde yazdığı şiirlerden bazılarını 	okuması konusunda teşvik ettiler. Bunlar, daha önce yazdıklarının 	hepsinden daha harika, keder ve tövbe dolu ezgilerdi. Daianu da, 	dostu Radu Ghinda gibi, Yahudi karşıtlığını hâlâ 	sürdürüyordu. Eski Demir Muhafız olan mahkûm yandaşları her 	ikisine gizlice yemek artıkları ve hatta sigara getiriyordu. 	Yahudi düş­manlığı zor ölür; Daianu ve Ghinda ise bu 	davanın ateşli birer ta­kipçi­siydi.

	 	Beyin 	yıkama teorilerinin konuşulduğu bir akşam, Ghinda alaycı bir 	ifadeyle şunları söyledi: “Hepsi saçmalık! Pavlov da 	köpeklerin davra­nış biçimleri konusunda bir şeyler denedi, 	hatta onun bazı fikir­lerini Kore’deki Komünistler Amerikan 	esirlerini konuşturmak ve ta­raf de­ğiştirtmek için 	uyarladılar. Ancak bu yöntemler eğitimli ve zeki kişiler 	üzerinde etkili olamaz. Bizler Amerikan askeri değiliz!”

	 	Daianu, 	“Ne de köpeğiz” diye ekledi.

	 	Hiç 	kimse itiraz etmedi.

	 	Rahip 	Weingartner psikoloji okurken öğrendikleri basit bir kişilik 	tes­tinden 	söz etti. Bir kâğıdın üzerine tam ortasından aşağı bir 	çizgi çeki­lir 	ve insanlardan akıllarına gelen ilk şeyi çizmeleri istenir. Bu 	de­neyde, kâğıt ve kalem yerine sabunlanmış tahta parçası 	ve bir çivi kullandık.

	 	Bir 	adam kılıç çizdi, diğeri miğfer, diğeri çiçekler, bir haç, 	bir ki­tap, 	bir geometrik şekil ve böyle sürüp gitti. Ben, “Benim bir 	tahtaya daha ihtiyacım var. Bu, çizmem gereken için çok küçük” 	dedim.

	 	Aramızdaki 	on kişiden biri bile rahip mizacını yansıtan bir çizim 	yapmamıştı.

	 	Weingartner 	gülerek, “İlahiyat okulunda bu testi yapmama izin vermediklerine 	hiç şaşırmamalıyım! Belki de hepimiz ayakkabı yap­mayı 	öğrenmeliyiz, çünkü aramızdan bir tek ayakkabıcı, gerçekten 	ruhsal 	bir karaktere sahipmiş gibi görünüyor.”

	 	İma 	ettiği kişi, Gelu isimli tarikatçı bir imanlıydı. Gelu’nun 	muaz­zam 	bir Kutsal Kitap bilgisi vardı. Bu da Daianu’yu 	sinirlendiriyor­muş 	gibi görünüyordu. Gelu’ya şöyle dedi:

	 	“Sevgili 	arkadaşım, bize ayakkabı nasıl yapılır, nasıl tamir edilir 	anlatmak istiyorsan çok iyi, ama şu anda Avrupa’nın en iyi 	üniversi­te­lerinden teoloji dalında dereceleri olan ve 	Kutsal Kitap derslerine ihti­yacı olmayan insanların 	arasındasın.”

	 	Gelu 	ise, “Haklısınız profesör. Asıl derse ihtiyacı olan benim. 	Eski Antlaşma’nın 	Habakkuk Kitabı’nın konusunu anlatabilir misiniz?” diye 	sordu.

	 	Daianu 	ise, “Çok önemsiz bir peygamberdir. Kafanı yormaya değ­mez” 	diye geçiştirdi.

	 	“O 	zaman, Ovadya Kitabı?”

	 	“Ovadya 	da, ayakkabıcıların bilmesi gerekmeyen peygamberlerden biriydi.”

	 	“Pekiyi, 	Hagay hakkında konuşabilir misiniz?”

	 	Daianu 	konuşamadı. Odanın içinde o konuda üç cümleyi bir araya 	getirebilecek tek bir ilahiyatçı bile yoktu. Gelu bu üç 	peygamberlik ki­tabından ezbere bölümler aktararak hepimizi 	şaşırttı.

	 	Din 	adamları Kutsal Kitap’ı okumak yerine Kutsal Kitap üzerine 	yazılmış olan kitapları okumayı tercih ediyorlardı. Onlara 	karşı yönel­tilebilecek bir başka haklı eleştiri de, 	diyalektik ve dogmaya saplanıp kalmış 	olmaları, ama onları yok etmeye çalışan Komünist ideoloji 	hakkında 	neredeyse hiçbir şey bilmemeleriydi.

	 	1963 	yılında Papa John’un “ayrılmış kardeşlerin” (Roma 	Katolik mezhebine ait olmayan Hıristiyanlar) uzlaşması için bir 	çağrı yaptığı haberini aldık. Çok geçmeden bu birliğin 	nasıl sağlanacağı konusunda kendi aramızda tartışmaya 	başlamıştık.

	 	“Hiçbirimizin 	sahip olmadığı Göklerin Egemenliği üzerine savaşı­yoruz” 	dedim. “Eğer ona sahip olsaydık, zaten tartışmazdık. Mesih’i 	gerçekten sevenler, birbirlerini sevmek zorundadır. İsa’nın 	iyileştirmiş olduğu körler gibi, gözlerimizin nasıl açıldığı 	üzerinde duruyoruz. Bi­risi, 	‘İman gücüyle gözlerim açıldı’ diyor. Diğeri, ‘Gözlerime 	do­kundu’ diyor. 	Üçüncü ise, ‘Göz kapaklarıma tükürükle toprak sürdü.’ 	Eğer İsa aramızda olsaydı şöyle derdi: ‘Sizi farklı 	yollardan bir kıl­dım. Şimdi artık tartışmamalı, 	sevinmelisiniz!’”

	 	Goethe, 	“Renk, ışığın acısıdır” der; ışık prizmadan geçtiği 	zaman parçalara 	ayrılır, kırılır. Gerçeği aramak uğruna aramızda 	bölünme­mizi, 	Mesih tarafından üstlenilen bir acı gibi gördüm.

	 	Duvardaki 	hoparlör cızırtılar çıkararak çalıştı. Bir ses, 	“Bir-iki-üç, de­neme” diyerek tekrar edip duruyordu. 	Ardından sözcükler duyulmaya başlandı; “Komünizm iyidir. 	Komünizm iyidir. Komünizm iyidir.” Bir ara 	ses kesildi. Bir miktar cızırtı daha geldi. Ses bu defa, yetki ve 	tı­nıyla dolu 	olarak daha güçlü bir biçimde duyulmaya başladı.

	 	Komünizm 	iyidir

	 	Komünizm 	iyidir

	 	Komünizm 	iyidir

	 	Komünizm 	iyidir

	 	Yayın 	bütün gece ve ertesi gün boyunca sürdü. Çok geçmeden bu bant 	kaydındaki sözcüklere aldırış etmez olmuştuk, ama yine de 	bey­nimize işliyordu. Kumanda odasındaki bir düğmeden yayın 	kesildi­ğin­de, 	sözcükler hâlâ kulağımda çınlamaya devam etti. “Komünizm 	iyidir. 	Komünizm iyidir. Komünizm iyidir.”

	 	Weingartner, 	bunun uzun bir sürecin ilk evresi olduğunu söyledi. 	“Yöneticilerimiz bunu Ruslar’dan öğrenmiştir, Ruslar da 	Pekin’den. Bunun ardından açıkça ilan edilen itiraflar 	gelecek. Mao-Tse-Tung yö­netimindeki Çinliler fabrikalarda, 	ofislerde ve sokaklarda düzenle­nen konferansları izlemek 	zorunda bırakılıyorlar. Kendi kendilerini ihbar etmeye ve beş, 	on, yirmi yıl önce, proletaryaya karşı kurdukları düzen­leri 	anlatmaya zorlanıyorlar. Eğer itiraf etmezlerse, inatçı bir 	devrim karşıtı oldukları gerekçesiyle hapse atılıyorlar; 	itiraf ederlerse de söy­ledikleri yüzünden hapse atılıyorlar. 	Bu nedenle insanlar hem itiraf et­meye, hem de itiraf etmemeye 	çalışıyor. Yani, hain düşünceler taşıdık­larını 	itiraf ediyor, ancak bu düşünceleri uygulamaya geçirdik­lerini 	in­kâr 	ediyorlar. Kişi, kişiyi ihbar ediyor. Aile içinde ve dostlar 	arasındaki güven 	duygusu yok edilmiştir. Aynı süreç bizler için de başlamıştır!”

	 	Peder 	Fazekas, “İblis daima Tanrı’yı taklit eder. Bu yöntem de 	Hı­ristiyan itirafının bir taklididir!” dedi.

	 	Gaston, 	“Ne kadar sürecek” diye sordu.

	 	Weingartner, 	“Belki de yıllarca, ‘Komünizm’in iyi olduğuna’ ina­nana 	dek” diye yanıtladı.

	 	Bir 	sonraki konferansın konuşmacısı şişman ve neşeli biriydi. 	Bize, Gheorghiu-Dej’in 16 Yıllık Planı uyarınca yepyeni bir 	Romanya’nın kurulmakta olduğunu söyledi. Parti’nin kendi 	yandaşlarını şimdiden ödüllendirmeye 	başladığını anlattı. Sadık işçilere verilen 	ayrıcalıklar­dan 	söz 	etti; güzel yiyecekler, bol şarap ve Karadeniz kıyısında 	biki­nili kızların 	doldurduğu sahillerde muhteşem tatiller.

	 	Sonra 	gülerek, “Az daha unutuyordum!” dedi. “Sizler belki de hiç 	bikini görmediniz! Zavallı sizler, bikininin ne olduğunu bile 	bilmiyor­sunuz! Size tarif edeyim. Yaşamın güzellikleri bir 	tek çökmüş Batı’ya kalmadı!”

	 	Ardından 	gözleri parladı ve boğuk bir sesle, göğüs, bel ve kalça 	tasvirleri yapmaya başladı. Şarap ve eğlencenin verdiği 	zevkleri kaba konuşmasının içine katarak devam etti. Büyük 	salonu dolduran izleyi­cilerin 	birçoğunun yüzünde beliren o şehvetli açlığa daha önce hiç 	ta­nık 	olmamıştım. 	Bu halleriyle üreme dönemindeki hayvanları çağrıştı­rıyor, 	çok çirkin ve ürkütücü görünüyorlardı. Bu cüretkâr 	konuşma nedeniyle 	tüm insani ahlâk duygularından soyutlanmış, sadece cinsel 	açgözlü­lükleri kalmıştı.

	 	Konuşmacı 	bizleri de cezaevi dışında böylesi zevklerin beklemekte olduğunu 	söyledi. “İşte, kapı orada! Seçiminizi yaparsanız, kapıyı 	aça­bilirsiniz! 	Sizi suça itmiş olan bu gerici düşünce çöplüğünden 	kurtulun! 	Tarafımıza geçin! Özgür olmayı öğrenin!”

	 	Bu 	konferans bittikten sonra hücrede fazla konuşma olmadı. Artık 	hiç kimse dışarıda onları beklemekte olan karılarını ya da 	zor işlerini düşünemiyordu. Hayatta kalma içgüdümüzün bir 	parçası olan cinsel tutkular ustalıkla harekete geçirilmişti.

	 	Cinsel 	içgüdülere hitap eden bu konuşma, evli olan Protestan ve 	Ortodoks 	rahipleri, hep bekâr bir yaşam sürmüş olan Katolik rahipler­den 	daha fazla sıkıntıya sokmuştu.

	 	Aylar 	boyunca yetersiz gıda almıştık. Normal kilomuzun yaklaşık 20 	kilo altında kaldığımızdan emin olmak için bizi düzenli 	olarak tar­tıyorlardı. 	Şimdi ise yemekler düzelmişti, fakat garip bir tadı vardı. 	Yemeklere 	afrodizyak maddelerin katıldığından şüphelendim; bu kuş­kum 	daha sonra mahkûm doktorlar tarafından da onaylandı. Bize 	ve­ri­len gıdalara cinsel uyarıcı maddeler katılmıştı. 	Cezaevi personeli azal­mıştı. Hücrelere gelip duyuruları ya 	da mahkeme kararlarını oku­yan doktorlar ve kâtiplerin 	neredeyse hepsi genç kızlardı. Dar ve albe­nili elbiseler 	giyiyor, parfüm sürüyor, makyaj yapıyorlardı. Maksatlı olarak 	hücrelerde 	oyalanıyorlardı.

	 	Konuşmacılar 	her gün bize, “Tek bir yaşamınız var” diye tekrarlı­yordu. 	“Yaşam çabuk geçiyor. Daha ne kadar zamanınız kaldı ki? 	Hay­di, 	bize katılın. Bu zamanı en iyi şekilde yaşamanız için size 	yardım etmek istiyoruz!”

	 	İnsan 	egosuna yapılan bu çağrı, ilkel duyguların iyice galeyana 	geldiği 	bir dönemde yöneltilmişti. Nihayetinde sıra, vicdana, toplum­sal 	değerlere ve ahlak ölçülerine yönelik süper egonun 	hedeflendiği çağrı­nın yapılmasına geldi. Konuşmacılar, 	vatanseverliğimizin sahte, ideal­lerimizin 	aldatmaca olduğunu söyleyerek onların yerine Komü­nist 	ideolojinin 	tohumlarını ekmeye çalıştılar.

	 	Bu 	kitlesel telkin oturumlarına “Mücadele Toplantısı” adı 	veril­mişti 	ve 	mücadele asla bitmiyordu. Şişman konuşmacı, “Şimdi 	karıla­rınız ne 	yapıyor?” 	diye sordu. “Siz şu anda ne yapmak isterdiniz?” Hepimiz çok 	bitkin 	ve isterinin eşiğindeydik. Konferans yapılmadığı zamanlarda 	teyp 	kayıtlarından her saat başı Komünizm’in iyi olduğu duyurusu 	yapılı­yordu. Mahkûmlar kendi aralarında münakaşa 	edi­yordu.

	 	İlk 	yıkılan kişi, şair Daianu oldu. Konferansın sonunda ayağa 	fır­ladı 	ve 	devlete karşı işlemiş olduğu suçları sıralamaya başladı. 	“Şimdi açık­ça 	görebiliyorum, evet şimdi anlıyorum! Yanlış bir dava uğruna 	tüm yaşamımı 	çöpe atmışım!” Toprak sahibi olan varlıklı ailesini, 	kendisini yanlış 	yola saptırdığı için suçladı. Kimse ondan dine saldır­masını 	iste­mediği 	halde, inancını, azizleri ve sakramentleri inkâr etti. Ateşli 	bir şe­kilde 	“Batıl inancın” aleyhinde konuştu ve Tanrı’ya karşı 	sövgü dolu sözler sarf etti. Konuşması sürüp gitti, bir türlü 	bitmek bilmedi.

	 	Ardından, 	Radu Ghinda da ayağa kalkarak aynı şekilde konuşmaya başladı. 	“Bir aptalmışım!…” diye haykırdı. “Kapitalist ve 	Hıristiyan yalanlarıyla aldatılmışım!… Bundan sonra bir daha 	–tükürmek hariç– kiliseye asla adımımı atmayacağım!”

	 	Daianu 	ve Ghinda, konuşmacılardan daha büyük bir gayretle, eski 	inançlarını 	terk etmeleri için mahkûmlara telkine başladılar. Her ikisi de 	çok yetenekli konuşmacılardı. Komünizm’in sağladığı 	mutluluk ve öz­gürlüğü öven konuşmalarını işitenler, 	onların gerçekten içtenlikle ko­nuştuklarına inanarak, 	derinden sarsıldılar.

	 	Ghinda 	yerine oturduktan sonra, yaşlı ve zayıf bir mahkûm bağır­maya 	başladı: “Hepiniz beni tanırsınız – Kraliyet Ordusu’ndan 	Gene­ral 	Silvestru’yum. Rütbemi ve sadakatimi reddediyorum. Müttefikimiz 	Rusya’ya 	karşı yapılan bu savaşta üstlendiğim rolden utanç duyuyo­rum. 	Sömürücü sınıflara hizmet ettim. Ülkemi karaladım.”

	 	Generalden 	sonra, eski bir polis şefi, sanki oradaki herkes Komü­nizm’in 	Ruslar tarafından zorla kabul ettirilmiş olduğunu bilmiyormuş 	gibi, eğer polis güçleri engellememiş olsaydı Komünizm’in 	çok önce­den başa geçmiş olabileceğini “itiraf etti”.

	 	İnsanlar 	birbiri ardından ayağa kalkıp adeta bir papağan gibi 	iti­raf­larını tekrarlıyorlardı. Bütün bunlar, aylar 	süren aç bırakılma, aşa­ğı­lanma ve kitlesel telkine 	maruz kalmanın ilk meyveleriydi. İlk tes­lim olanlar, Ghinda 	ve Daianu gibi yaşamları kişisel suçluluk duygu­suyla zaten 	kemirilmiş olan bireylerdi. Daianu, hep çileciliği vaaz et­mişti, 	ama 	özel yaşamında yemek ve kadın düşkünüydü. Öğrencile­rine, 	Tanrı 	için dünyadan vazgeçmelerini öğretmiş, ama kendisi Hitler’in 	propa­gandacısı 	olmuştu. “İsa Mesih’i sevin” demiş, fakat Yahudiler’den 	nefret 	etmişti. İmanlı olduğunu düşünüyordu; ancak ki­şinin 	inandıkları, 	onun günlük yaşantısında açığa çıkar. Daianu’nun 	şiirleri çok ustaca olmasına 	rağmen, yerine getirilmişliğin verdiği memnuniyeti değil, güçlü 	özlemleri yansıtıyordu. Ghinda da Daianu gibi, bir yandan Ya­hudi 	karşıtlığı, diğer yandan imanı arasında ikiye bölünmüştü. 	Her iki adam da yaşlanmaktaydılar. Cezaevindeki mah­kûmiyetleri 	on iki yılı geçmişti ve önlerinde burada geçirecek daha çok 	yıllar vardı.

	 	Rahipler 	hücresinde bulunan diğerleri o kadar çabuk teslim olma­dılar; 	daha fazla acı onları bekliyordu. Tartışmalarımız en azından 	durmuştu. 	Tüm farklılıklarımızın ikiye indirgenebileceğini görmüştük: 	Bunlardan birincisi tören ve öğretiyi başkalarına saldırmak 	için geçerli bir bahane haline getiren nefret; ikincisi ise, her 	çeşit insanın Tanrı önündeki birlik ve kardeşliklerinin 	farkına vardıkları sevgiydi. Bazen (sürekli olarak tartıştıkları 	için) rahiplere müjdenin duyurulması gere­kiyormuş (bu her 	şeyden daha önemliymiş) gibi görünmüştü bana. Oysa hücremiz 	şimdilerde daha sıklıkla etkin bir özveri ruhu ve taze­lenmiş 	iman ateşiyle dolu gibiydi. Böylesi anlarda melekler adeta 	çev­remizdeydi.

	 	Rab’bin 	Sofrası töreni için ekmeğe ihtiyaç vardı ve herkes kendi 	payını gönülden vermek istiyordu. Fakat Ortodoks adetlerine göre 	ek­meğin, imanı uğruna ölmüş olan birinin bedeninden 	alınmış bir kut­sal emanetin (rölikin) bulunduğu sunak 	üzerinde kutsanması gereki­yordu. Böyle bir kutsal emanet 	(rölik) yoktu.

	 	Peder 	Andricu, “Aramızda yaşamakta olan, iman şehitleri var” dedi. 	Ekmeği ve revirden gizlice sokulan kırık bardaktaki az miktar 	şarabı hasta ve yatmakta olan Piskopos Mirza’nın bedeninin 	üzerinde kutsa­dılar.

	 	Konferanslar 	sonucunda “dönmüş” olan mahkûmlara, diğerlerine kon­ferans 	vermeleri bildirildi. Onlar da özgürlüğe kavuşmalarının bu 	ko­nuda 	gösterecekleri gayrete dayandığına inanarak bu konuda büyük 	bir 	güçle çalıştılar. Bir süre sonra Daianu ve Ghinda’nın 	taraf değiş­tirme­sinin neden olduğu korkunç bir olayın 	söylentisi dolaşmaya baş­ladı. Demir Muhafızlar’dan iki 	kişi bu olayı protesto etmek için ma­rangoz atölyesinden 	çaldıkları keskiyle damarlarını kesmişler ve ka­namadan 	ölmüşlerdi.

	 	Ghinda 	ve Daianu’yu hücrenin bir köşesinde buldum. “İhanetinizin 	size güvenmiş olan iki kişinin yaşamına mal olması konusunda 	ne dü­şünüyorsunuz?” dedim.

	 	Ghinda, 	“Onlar halkın yaşayabilmesi için öldüler!” dedi.

	 	“Daha 	bir hafta öncesine kadar kendiniz de halkın düşmanları 	ara­sında sayılıyordunuz” dedim.

	 	Daianu 	patladı, “Kime ne olursa olsun! Ben sadece buradan çık­mayı 	düşünüyorum!”

	 	Yoğun 	tepki almaları üzerine bu ikili bir başka hücreye nakledildi. 	Miron şöyle dedi: “Yazılarını derin bir imanla yazmış gibi 	görünen in­sanların, bu kadar kolaylıkla ihanet edebilmesi 	ne gariptir!”

	 	Bu 	sorunun yanıtı belki de onların yazılarındaydı. Daianu ve 	Ghin­da, 	Mesih’i bize verdiği armağanlar –esenlik, sevgi, kurtuluş– 	için yü­celtmişlerdi. Oysa gerçek Mesih öğrencisi bu 	armağanları de­ğil, Me­sih’in kendisini arar ve bu 	uğurda sonuna dek kendini feda et­meye ha­zırdır. 	Daianu ve Ghinda, Mesih’in izleyicileri değil, müşte­rileriydi; 	yan 	tarafa dükkân açan Komünistler’in daha ucuza mal sattı­ğını 	görünce oradan alışveriş etmeye başlamışlardı.

	 	Tekrar 	ciddi bir şekilde hastalandım. 1963 yılında cezaevi hastanesine 	nakledildim. Orada bir hafta kalmıştım ki, herkesin dışarı 	çıkarılması emri geldi. Bazılarımız zorlukla 	yürüyebiliyorduk, ama aramızdaki güçsüzlere 	yardım ederek tüm cezaevi mahkûmlarının toplanmış ol­duğu 	büyük avluya çıktık. Biz orada ayakta beklerken, seçilmiş 	bazı mah­kûmların rol aldığı bir saat süren bir oyun 	sahnelendi. Oyunda Hı­risti­yanlık’la alay ediliyordu. 	Kumandan ve subaylar güldüklerinde ya da alkışladıklarında, 	mahkûmlar da onlara katılıyordu.

	 	Oyun 	sona erdiğinde, Alexandrescu kulak tırmalayıcı bir sesle 	ba­ğırarak oyun hakkında olumlu ve olumsuz yorumlarımızı 	bildirmemizi istedi. Kişilerin sadece beğenilerini bildirmesi 	yeterli olmuyordu, ne­denlerinin 	de açıklanması gerekiyordu. Daianu öncülük etti. Ghinda onu 	izledi. Mahkûmlar sırayla ayağa kalkıp din karşıtı sloganlar 	attı­lar. Aramıza geri döndüklerinde, bazıları gözleri 	yaşlı bana sarılarak, “Her şey bitene dek, bunları söylememiz 	gerekiyor!” 	dediler.

	 	Kumandan 	bağırarak benim ismimi söylediğinde, eşimin yıllar önce Din 	İşleri Kongresi’nde bana söylediklerini anımsadım: “Kalk! 	Me­sih’in yüzündeki bu utancı temizle!”

	 	Gherla’da 	iyi tanınıyordum. O kadar hücre değiştirmiştim ki.

	 	Yüzlerce 	göz üzerimdeydi ve hepsi de aynı soruyu sorar gibiydi: “O da 	Komünizm’i yüceltecek mi?”

	 	Binbaşı 	Alexandrescu bağırdı: “Haydi konuşun!” Muhalefetten 	korkmuyordu. 	İnatçıların inadının kırılması –onlara göre bu zaten çok 	yakında gerçekleşecekti– Parti’nin gücünü gösterecekti.

	 	Sözlerime 	ihtiyatla başladım: “Bu Pazar sabahı, eşlerimiz, çocukla­rımız 	ve annelerimiz bizim için evlerinde ya da kilisede dua etmekte­ler. 	Bizler de onlar için dua etmek isterdik, ancak onun yerine bu oyunu 	izledik.”

	 	Ailelerinden 	söz etmem, mahkûmların gözlerinin dolmasına neden olmuştu. 	Sözlerime devam ettim: “Buradakilerin çoğu İsa Mesih’in 	aleyhinde konuştular, fakat O’na karşı olduğunuz noktalar 	nedir? Pro­letaryadan söz ediyorsunuz; ama İsa da bir marangoz 	değil miydi? Ça­lışmayana yemek yok diyorsunuz, ama bu 	sözler çok daha önceleri İncil’de Aziz Pavlus’un 	Selanikliler’e yazdığı mektupta yazılmıştı. Zenginlere 	karşı konuşuyorsunuz, ama İsa Mesih para bozanları kam­çıyla 	tapınaktan kovmuştu. Komünizm istiyorsunuz, ama unutmayınız ki 	ilk Hıristiyanlar hep bir arada yaşamış ve her şeylerini 	paylaşmıştı. Yoksulları kalkındırmak istiyorsunuz, ama Meryem 	Ana’nın İsa’nın doğumuyla 	ilgili söylediği ezgisinde, Tanrı ‘Sıradan insanları 	yük­seltti’ 	denir. Komünizm’de iyi olan ne varsa hepsi Hıristiyanlık’tan 	gelir!”

	 	“Marx, 	tüm proletaryanın birleşmesi gerektiğini söylemiştir. Oysa 	içimizde bazılarımız Komünist, bazılarımız Sosyalist, 	bazılarımız da Hıristiyan’dır. 	Eğer birbirimizi aşağılar, alay edersek birleşemeyiz. Ben 	bir ateisti asla aşağılamam. Bu davranış Marksist bakış 	açısından bile yanlıştır. Çünkü aşağılanmak ve alay 	edilmek, proletaryayı par­çalar.”

	 	Marx’ın 	Kapital adlı eserinin önsözünden bir alıntı yaptım: 	Hıristi­yanlık, günahtan mahvolmuş bir yaşamın yeniden 	yapılanması için en ideal 	dindir. Onlara, içlerinde –Komünist bile olsa– günahı 	olmayan bi­rinin bulunup bulunmadığını sordum. Çünkü eğer 	Tanrı’ya karşı gü­nah 	işlememişseler, Parti’ye karşı günah işlemişlerdi. Onlara 	kendi Komü­nist 	yazarlarından birçok alıntı yaptım. Binbaşı Alexandrescu 	oturduğu yerde 	kıpırdandı, ayağının burnuyla yere vurdu, ama konuş­mamı 	kes­medi.

	 	Mahkûmlar 	da çok sessiz görünüyordu. Onların oldukça etkilenmiş 	olduğunu gördüm ve birden nerede olduğumu unutup Mesih hakkında, 	O’nun bizim için neler yaptığı ve O’nun bizim için ne 	anlama geldiği konusunda 	vaaz etmeye başladım. Onlara sınavsız bir okul olmadığı ya 	da 	işçilerin yaptığı işin iyi olup olmadığının denetlenmediği 	bir fabrika 	olmadığı gibi, hepimizin, kendimiz, kardeşlerimiz ve Tanrı 	ta­rafından yargılanacağını söyledim. Kumandana bakarak, 	“Siz de yar­gılanacak­sınız, Binbaşı Alexandrescu” 	dedim.

	 	Buna 	da tepki vermedi. Bunun üzerine İsa Mesih’in bizlere nasıl 	sevmeyi öğrettiğini ve sonsuz yaşam verdiğini anlattım. 	Konuşmamın sonunda mahkûmlar tezahürata başladı.

	 	Yerime 	döndüğümde Miron şöyle dedi: “Onların tüm yaptıklarını 	bu 	konuşmanızla etkisiz kıldınız.” Ama ben bunun doğru 	olmadığını bili­yordum. Gaston fısıldadı: “Tezahüratı 	işittiniz mi?” “Onlar bana değil, kendi yüreklerinde 	keşfettikleri şeyler için tezahürat yapıyor­lardı” 	de­dim.

	 	O 	güne dek sadece az sayıda bir rahip grubu beyin yıkamanın 	et­kisi 	altına girmişti. Açıkça karşı koyan bizler de sayıca azdık, 	ama karşı koyma cesaretini gösteremeseler bile, taraftarlarımızın 	sayısı da ol­dukça fazlaydı.

	 	Karşı 	koymak kolay değildi. Bu konuşmam nedeniyle cezaevi 	has­tanesindeki yerimi kaybettim ve rahiplerin hücresine geri 	gönderil­dim.

	 	Siyasi 	görevli bize Daianu ve Radu Ghinda’nın özel hücrelerinde, Halk 	Cumhuriyeti’nin harika işleri konusunda yazılar yazmaya gö­nüllü 	olduklarını bildirdi. Oysa her ikisi de hapiste oldukları için 	bu harika işleri on iki yıldan beri hiç görmemişlerdi. 	Kendilerine kâğıt, kalem ve gerek duydukları tüm Parti 	yayınları ve propaganda malze­mesi veril­mişti. Her iki 	adam da yeni inançlarını kanıtlamak için bu fırsatı tam 	anlamıyla 	kullandılar ve birkaç hafta sonra serbest bırakıl­dılar. Bu 	olay 	direnişimize güçlü bir darbe indirdi. Yeni düzende ilk serbest 	bırakı­lanlar onlar oldu. Ama son olduklarını bilemedik.

	 	Siyasi 	görevli Teğmen Konya, elinde bir gazeteyle hücreye girdi ve Peder 	Andricu’ya seslendi.

	 	“Bunu 	okuyun da, herkes işitsin” dedi.

	 	Andricu 	manşeti okudu: “GÜLEN BİR ÜLKE VE ŞARKI SÖY­LEYEN 	YÜREKLER.” Bu, Radu Ghinda tarafından yazılmış bir ma­kaleydi 	ve köşesinde tutuklanmadan önce çekilmiş gülümseyen bir 	fo­toğrafı vardı.

	 	Teğmen 	Konya, “Bu anlamsız ve modası geçmiş inanışlarınızdan 	vazgeçip yeni Romanya halkına katıldığınız takdirde her 	birinizin aynı özgürlük 	ve iş bulma şansına sahip olacağınızı bilmenizi isterim!” 	dedi.

	 	Şarkı 	söyleyen yürekler! Herkes Ghinda’yı bir kemik yığını olarak 	hatırlıyordu. Ailesinin çok zorda olduğunu ve çocuğuna eğitim 	hakkı verilmediğini biliyorduk.

	 	Daianu 	da ismini Sosyalist Romanya’daki özgürlüklerin yüceltil­mesi 	için kullandırtıyordu. Ama not defterlerini mürekkeple 	lekele­dik­leri için, “bon pour l’Orient – “Doğu 	için iyi” değerlendirme notu alan Fransız 	tıp öğrencileri gibi, Ghinda ve Daianu’nun ürettikleri 	ya­zılar da 	sadece Batı için yararlıydı. Ustalıkları ancak ülke konusunda 	bilgi sa­hibi olmayanların üzerinde etkili olabilirdi. 	Yazdıkları maka­leler yurt­dışında 	yaşayan binlerce Rumen vatandaşına gönderilen özel gazete ve 	dergilerde 	yayınlanıyordu, ama bunların ülke içinde temini olanaksızdı.

	 	Bu 	ikilinin serbest bırakılması herkesi heyecanlandırmıştı. 	Yıllarca zulüm ve aşağılanma görmüş ve direnmiş olan 	mahkûmlar, şimdi bo­calamaya başlamışlardı. Ancak 	direnmekten vazgeçip teslim olanlar, serbest 	bırakılmak yerine, değişmiş olduklarını cezaevinde günde 	16-18 	saat gönüllü olarak çalışarak kanıtlamak zorunda kaldılar. 	Hücrele­rine geri 	döndüklerinde ise ya başka konferanslara katılmak ya da 	konferans vermek 	zorunda kalıyorlardı. Ayrıca, hücrenin “politik ısı 	çizelgesini” tutmak zorundaydılar. Yani, her birinin kendi 	komşusu­nun Komü­nizm’e karşı tutumunu –ılık, 	soğuk ya da düşmanca oldu­ğunu– yazılı olarak bildirmesi 	gerekiyordu.

	 	Yetkililer 	benim hakkımda iyi raporlar almış olamazlardı. Teğmen Konya 	bana iki haber vermek üzere hücreye geldi. Birincisi, karım uzun 	bir süredir tekrar cezaevindeydi. İkincisi, “oyun” sonrasında 	yaptığım konuşmamda doruğa çıkmış olan süregelen 	küstahlıklarım ve meydan okumam nedeniyle o gece saat 10’da 	dayak yiyecektim.

	 	Sabina’yla 	ilgili haber bana müthiş bir darbe indirdi. Bu düşünce­nin 	verdiği 	acılar bir süre sonra gelecek olan dayakla ilgili korkuma eklendi. 	Beklemek hepimiz için dehşet vericiydi. Zaman ağır geçer 	gi­biydi, an­cak sonra birden çok hızla geçti ve 	koridordan yaklaşmakta olan ayak seslerini işittim. Çizme sesleri 	geçip gitti. Yan hücreden bi­risini almış­lardı. 	Koridorun sonundan gelen darbelerin iniş sesini ve çığlıkları 	işi­tebiliyordum. O gece kimse beni almaya gelmedi.

	 	Ertesi 	sabah tekrar uyarı aldım. Sonraki altı gün boyunca bu geri­lim 	sürdürüldü. Ardından beni almaya geldiler. Darbeler kızgın 	demir gibi bedenimi 	dağlıyordu. Dayak sona erdiğinde nezaret eden Teğmen Konya 	bağırdı: “Biraz daha vurun!” Ayağa kalkmam biraz zaman aldı. 	Bu yüzden Konya, “On tane daha!” diye bağırdı. Hücreye yarı 	sürük­lenerek götürüldüm, duvardaki hoparlörlerden şu 	ses yankılanıyordu:

	 	3

	 	Hıristiyanlık 	aptallıktır

	 	Hıristiyanlık 	aptallıktır

	 	Hıristiyanlık 	aptallıktır

	 	Neden 	bırakmıyorsun?

	 	Neden 	bırakmıyorsun?

	 	Neden 	bırakmıyorsun?

	 	Hıristiyanlık 	aptallıktır

	 	Hıristiyanlık 	aptallıktır

	 	Hıristiyanlık 	aptallıktır

	 	Neden 	bırakmıyorsun?

	 	Bazı 	durumlarda, “küçük ihlaller için” atılan dayaklar 	gardiyanlar tarafından hücrede uygulanıyordu.

	 	“Pantolonunuzu 	indirin!”

	 	İndirdik.

	 	“Yüzüstü 	yatın!

	 	Yattık.

	 	“Sırtüstü 	dönün, ayaklarınızı yukarıda tutun!”

	 	Yuvarlanıp 	sırt üstü döndük.

	 	Bu 	arada dua etmeye çalışıyorduk. Bazen bir rahip, “‘Ey 	Gökler­deki 	Babamız’ 	diye dua ediyorum, ama ne biçim bir baba, ne biçim bir Tanrı 	ki beni bu şekilde düşmanlarıma terk ediyor?” diyordu. Onu 	yü­reklen­dirmeye çalışıyorduk: “Vazgeçme. ‘Babamız’ 	demeyi sürdür. İnat et. Direnerek, 	imanını tazeleyeceksin!” Bizi dinliyordu, çünkü onun acısına 	ortak 	oluyorduk.

	 	Nöbetçiler 	dayak atmaktan sıkıldığında, iki mahkûmu yanlarına ça­ğırıyor 	ve birine, “Şimdi! Arkadaşının yüzüne tokat at!” diye 	emre­di­yorlardı. Eğer mahkûm yapamazsa ona, “Şansını 	kaybettin” diyor ve diğer 	mahkûma ilk olarak başlamasını emrediyorlardı. O da gözünü 	karartıp 	vuruyordu. Diğerine, “Şimdi sen de karşılık ver!” 	diyorlardı. Mahkûmlar 	yüzleri kanayana dek birbirlerine vurmaya devam edi­yordu. 	Nöbetçiler ise kahkahaya boğuluyordu.

	 	Bir 	gece Teğmen Konya eşyalarımı toplamamı söyledi. “Cezaevi 	Tedavi Yöntemlerine” cevap vermediğim için “iyileşmeme” 	yardımcı olacak 	özel bir bölüme gönderiliyordum. Cezaevinin bu bölümüne dair 	çeşitli söylentiler duymuştuk. Oradan geri dönenler sayıca çok 	azdı. Girenler ya orada ölüyor ya da beyin yıkamaya teslim olup 	dışarı çıka­rılıyorlardı. Bunlardan bazıları Komünist 	doktrinin telkin edilme­sinde görev alıyor ve diğerlerinin 	beynini yıkamayı öğreniyorlardı.

	 	Avluyu 	geçip birkaç köşe döndükten sonra bir dizi kapının olduğu 	bir 	yerde durduk. Kapılardan biri açıldı, içeri sokuldum ve 	arkamdan iki 	kez kilitlendi.

	 	Beyaz 	fayansla kaplı bir hücrede tek başınaydım. Gizli lambalar­dan 	gelen 	keskin ışık beyaz tavandan yansıyordu. Yazın ortasındaydık 	ama, 	Gherla’da 	başka hiçbir yerde çalışmayan, buharlı ısıtma sistemi burada 	sonuna 	dek açıktı. Konya beni bıraktığında kelepçelerimi 	çı­karmamıştı, 	bu 	nedenle sadece sırtüstü ya da yan dönüp yatabiliyor­dum. 	Tüm bede­nim 	terden ıslanmıştı. İzleme deliği açıldı ve dışarı­daki 	nöbetçinin kıs kıs güldüğünü işittim. “Isıtmada bir 	sorun mu var?” Karnım ağrımaya başladı. Yemeğin garip bir 	tadı vardı; ilaç atılmış olduğundan kuşku­landım. 	Buradaki hoparlörün farklı bir anonsu vardı:

	 	Şimdi 	kimse Mesih’e inanmıyor

	 	Şimdi 	kimse Mesih’e inanmıyor

	 	Şimdi 	kimse Mesih’e inanmıyor

	 	Kimse 	kiliseye gitmiyor

	 	Kimse 	kiliseye gitmiyor

	 	Sen 	de vazgeç

	 	Sen 	de vazgeç

	 	Sen 	de vazgeç

	 	Şimdi 	kimse Mesih’e inanmıyor

	 	Ertesi 	sabah Teğmen Konya geri döndü. Kapı açıldığında, içeriye 	serin bir hava dalgası girdi. Kelepçelerim açıldı. Uyuşmuş 	kollarımı açmaya çalışırken, emri uyarınca onu koridor 	boyunca takip etmeye başladım.

	 	Beni 	yepyeni bir hücre ve temiz giysiler beklemekteydi. Hücrede 	çarşafları olan bir yatak, üzerinde örtüsü olan bir masa ve 	vazo içinde çiçekler 	vardı. Bütün bunlar bana çok fazla geldi. Oturup ağlamaya 	başladım. 	Konya gittikten sonra kendime geldim. Masanın üzerindeki gazeteye 	göz gezdirdim. Tüm mahkûmiyetim boyunca gördüğüm ilk 	gazeteydi. Gazetede Amerikan 6. Filosu’nun baskı altındaki 	ülkelerde özgür seçimlerin yapılmasını talep etmek üzere 	Karadeniz’e gelmiş ol­duğuna 	dair Gherla’da yayılan söylentileri destekleyecek bir haber 	bulmaya 	çalıştım, fakat bulamadım. Ama Küba’da yönetimi ele 	ge­çir­miş ve Amerika’ya kafa tutmakta olan Komünist 	bir diktatörün ha­be­rini okudum.

	 	İlk 	ziyaretçim Kumandan Alexandrescu idi. Yeni hücremin, ister­sem 	elde edebileceğim iyi yaşamın bir örneği olduğunu söyledi. 	Ar­dından dine 	saldırmaya başladı. Mesih’in, Elçiler tarafından köleleri 	Cennet’te özgürlük 	umutlarıyla kandırmak üzere uydurulan bir fantezi olduğunu 	söyledi.

	 	Gazeteyi 	ona uzattım. “Bu gazete Parti matbaasında basılmış. Tem­muz 	1963 tarihli. Bu demektir ki, sizce hiç var olmamış birinin 	doğu­mundan 1963 yıl sonra basılmış. Mesih’e 	inanmıyorsunuz, ama onu medeniyetimizin kurucusu olarak kabul 	ediyorsunuz.”

	 	Alexandrescu 	omuzlarını silkip, “Bu hiçbir şey ifade etmez. Yılları 	geleneksel olarak bu şekilde sayıyoruz, sadece o kadar” dedi.

	 	“Eğer 	Mesih yeryüzüne hiç gelmemişse, bu gelenek nereden 	kay­naklandı?” diye sordum.

	 	“Birtakım 	yalancılar başlattı.”

	 	Ona 	şunları söyledim: “Bana Ruslar’ın Mars’a gittiğini 	söylediği­nizi 	varsayalım, 	size bu konuda inanmayabilirim. Ama radyonun düğmesini 	açıp 	Amerikalılar’ın Ruslar’ı kutladığını işitirsem, o zaman 	sözlerinizin doğru olduğunu anlarım. Bizim de aynı şekilde, 	Mesih’in yeryüzündeki varlığını, 	en azılı düşmanları Ferisiler tarafından Talmud kitabında 	ka­bul 	edilmesi ve hatta annesi ve elçilerin bazıları­nın adlarının 	bu kitapta yer 	alması nedeniyle, tarihsel bir gerçek olarak kabul etmemiz 	gerekir. Yine 	Ferisilerin, İsa Mesih’e mucizeler atfet­mesinden ve aynı 	zamanda bunların kara büyü ile yapılmış olduğu yö­nünde 	karşı çıkmalarından da etkilenmeliyiz. 	Birçok dinsiz yazar da O’nun varlığını kabul etmiştir. 	Sadece Komünistler, o da kendi ku­ramlarına uymadığı için, 	bu yalın tarihsel gerçeği inkâr ediyorlar.”

	 	Alexandrescu 	konuyu üstelemedi. Onun yerine bana bir kitap gön­derdi. Onca 	yıldan sonra ellerimin arasında –adı “Ateistin El Kitabı” 	olsa 	bile– bir kitap tutmak gerçekten harika bir şeydi. Batı’nın 	bilme­diği 	bu 	kitap, Demir Perde gerisinde bir yerlere gelmek isteyen herke­sin 	okuması 	şart olan bir rehberdir.

	 	Elimdeki 	nüsha resim ve açıklamalar içeren, iyi ciltlenmiş bir ki­taptı. 	İlk kısımlarda dinlerin çıkışı ele alınıyor, Hinduizm, 	Budizm, Konfüçyüsçülük 	ve İslam’dan söz ediliyordu. Ardından, Hıristiyan­lık’a 	geçilmişti. Her mezhep için ayrı bir bölüm ayrılmıştı. 	Katolik mezhebi çok kötülenmişti. Luteryenlikle ilgili bölüm 	ise nispeten daha olum­luydu (Luther Papa’ya karşı geldiği 	için). Ama hepsi de birer sahtekâr­lık olarak gösteriliyordu. 	Bilim bunu kanıtlamıştı, bu yüzden Kilise daima 	haksız yere bilimi yargılamış ve cezalandırmıştı. Bir bö­lüm 	başlı başına, 	Kilise’nin yüzyıllardır kapitalizmin bir aracı oldu­ğunu 	ve Me­sih’in 	“düşmanlarınızı sevin” mesajının aslında 	sömürü­cülerinize boyun eğinden başka bir anlama 	gelmediğini anlatmaya ay­rılmıştı. Rusya’daki rahiplik 	müessesesinin yozlaşmışlığını (kitabın Rusça’dan 	çevrildiği belli 	oluyordu) ele alan özel bir bölüm vardı. Hı­ristiyan dini 	törenlerinin 	putperest batıl inançlara dayandığını göster­meye çalışan 	yanıltıcı re­simler artarda basılmıştı. Son bölümde 	ise, “Ateist Propaganda Yön­temleri” analiz ediliyor ve 	dine karşı çıkarıl­mış olan Sovyet kararna­melerinin 	bir listesiyle kitap sona eriyordu. Bu bölüme geldiğimde 	uyuyakalmışım.

	Ertesi 	birkaç hafta boyunca, bir tehdit edildim, bir vaatlere boğuldum. 	Bir 	çiçek vazolu özel odama götürüldüm, bir hoparlörlerin 	gürlediği ve 	kör edici keskin ışıkların olduğu hücreye… Bir iyi –ama 	muhteme­len ilaç katılmış– yemekler verildi, bir aç 	bırakıldım. Bir düşüncele­rimi savunmama fırsat tanındı, 	bir cezalandırıldım. Bir sabah “ısı te­davim” sırasında 	içeriye, eski “Kızıl rahip” olan, ancak tövbe etmiş Peder 	Andricu’yu getirdiler. Zorlukla nefes alıyor ve şiddetli sıcağa 	dayan­maya 	çalışıyordu. Sonra oturduğu yerden birden ayağa fırlaya­rak 	kapıyı yumruklamaya 	ve dışarı çıkarılması için yalvarmaya baş­ladı. Az 	sonra kumandan göründü.

	 	Alexandrescu, 	“Isıyı daha da yükseltebiliriz!” dedi. Ya da, eğer se­çim 	yaparsak özgür insanlar olabilirdik. “Ama serbest kaldığınızda 	na­sıl 	davranacaksınız, neleri vaaz edeceksiniz bilmem lazım? Benim için 	birer taslak hazırlamanızı istiyorum” dedi. Bize kâğıt kalem 	verip oda­dan çıktı.

	 	Oturup 	yazdık. Ben yazdıklarımı Andricu’ya verdim ve onun yaz­mış 	olduklarını da alıp okudum.

	 	Andricu, 	kendini müdafaa edermişçesine konuştu: “Bu tür vaazları her 	Pazar işitebilirsiniz. İlerici, bilimsel, Marksizm yanlısı.”

	 	Kendisine, 	“Kendinizi kandırmaya çalışmayınız, Peder” dedim. “Bu 	yazdıklarınızın tüm inancınızın bir inkârı olduğunu 	biliyorsunuz. Bir rahip 	imanını kaybetse bile, bu konuda sessiz kalmalıdır. Tanrı’nın 	önündeki 	yargıdan söz etmiyorum. Ama kilise cemaatiniz, dostlarınız ve 	aileniz bu tür şeyleri vaaz ettiğinizi duyarsa ne düşünürler? 	Komü­nistler’in 	sizi tekrar aldatmasına izin vermeyiniz. Sizi asla tutmaya­cakları 	vaatlerle satın alıyorlar.”

	 	Andricu 	ile uzun bir süre tartıştım ve yüreğinde hâlâ 	Hıristiyan­lık’ın gerçeğini 	taşıdığını anlattım. En sonunda, “O vaazları bana geri 	verin” dedi ve hepsini yırtıp parçaladı.

	 	Büyük 	salonda yüzlerce mahkûmun izleyici olarak katıldığı yeni bir 	dizi 	“mücadele toplantıları” başlatılmıştı. Bizleri de özel 	bölümden bu top­lantılara 	katılmamız için getiriyorlardı. Konuşmacıların birçoğu kısa 	bir 	süre 	önce hücre arkadaşlarımız olan mahkûmlardı. İlk bölüm­deki 	telkin 	ve talimatların ardından, kendilerine yıllarca acı çektiren 	Komünizm’i ateşli bir şekilde yüceltiyorlardı. Dine karşı 	yaptıkları saldırılar çoğun­lukla, “Tanrı öldü” 	ekolünün propagandacıları gibi Kutsal Yazılar’ı in­kâr 	eden bazı modern tanrıbilimcilerin görüşlerine dayanıyordu. 	Bize, “Kendi düşünürlerinizi tanıyın (öğrenin)! Hepsi 	Hıristiyanlık’ta hiçbir nesnel gerçek bulunmadığını 	kanıtlamışlardır” diyorlardı.

	 	Günde 	on-on iki saat bu konferansları izliyor, tartışmalara katılıyor 	ve teybe kaydedilmiş sloganları dinliyorduk. Beyni yıkanmış 	olan ko­nuşmacılar, 	kişinin İd’ine resmi konuşmacılardan daha şiddetle ve daha 	sık yöneliyordu. İzleyicilere aktardıkları düşler –özgürlük, 	para, iyi bir iş– yani Ego’ya saldırı daha inandırıcı ve 	etkileyici oluyordu.

	 	Her 	hücrede birkaç kişi, diğerlerinin “politik sağlığını” 	günlük ola­rak rapor ediyordu. Bu kişilere dalkavukluk yapan 	(boyun eğen) mah­kûmlar güvenlikte sayılırdı. Bunu 	yapmayanlarsa çoğunlukla kendile­rini özel bölümde 	buluyordu. İhbarcılık salgın hastalık gibiydi. Yakı­nımdaki 	birinin görevliye bir nöbetçinin yatağında arama yaptığını, 	fa­kat yatağın altına bakmadığını şikayet ettiğini 	işittim!

	 	Rusya’yla 	ateşkesin yıl dönümü olan 23 Ağustos’ta mahkûmların büyük 	bir çoğunluğu artık kendilerine söylenen her şeye inanmaya 	ha­zır 	bir 	duruma gelmişlerdi. Büyük salonda bir toplantı yapıldı. 	Ko­nuşmacı 	Binbaşı Alexandrescu, “İyi haberlerimiz var” diye söze 	baş­ladı.

	 	Alexandrescu 	kolektiflerdeki toprakların gelişmekte olduğunu söy­lemesi 	üzerine topraklarına el koyulmuş olan çiftçiler gülümsedi­ler. 	Ticaretin hızla artmaya başladığını aktardığında ise eski 	tüccar ve ban­kacılar alkış tuttular.

	 	Kumandan, 	“Bazılarınız nihayet gerçeği görüyorsunuz. Diğerleri ise 	aptallıklarında 	direniyorlar. Sizi ahmaklar! On-on beş yıldır cezae­vinde 	Amerikalılar’ın 	gelip sizi kurtarmasını bekliyorsunuz. Size bir haberim var. 	Amerikalılar geliyorlar. Ama sizi kurtarmaya değil, bi­zimle 	ticaret 	yapmaya!”

	 	Alexandrescu, 	Başbakan Dej yönetimindeki Parti’nin, Batı bloğu ile 	ticareti destekleyici adımlar atmış olduğunu bildirdi. Batı’nın 	yar­dı­mıyla krediler veriliyor, fabrikalar yapılıyor ve 	nükleer reaktörler işle­tiliyordu.

	 	Alexandrescu, 	“Sizi budalalar!” diye tısladı. “Hepiniz bir düşte 	ya­şıyordunuz. Biz Amerikalılar’ı sizden iyi tanıyoruz. 	Onlardan dilenir­seniz size bir şey vermezler. Ama onlara 	hakaret eder, küçümserseniz, her istediğinizi elde 	edebilirsiniz. Biz sizden daha akıllıyız.”

	 	Birisinin 	tiz bir sesle güldüğünü işittim, ardından diğerleri de ona 	katıldı. Çok geçmeden bütün salon gülme seslerinden 	sarsılıyordu. Ses gittikçe 	isterikleşiyordu, Kumandan ellerini kaldırıp sesi bastırdı. 	Sonra 	keyifli bir tavırla, “Özgürlük Günü” kutlamalarına 	katılama­mamız ne­deniyle salona bir televizyon 	koydurduğunu ve töreni hepi­mizin izle­yebileceğini 	bildirdi.

	 	TV 	programı Gheorghiu-Dej’in konuşmasıyla başladı. Ardından 	diğerleri Romanya’daki Faşist rejimin düşüşüyle ilgili 	konuşmalar yaptılar. 	Konuşmacılardan hiçbiri, genç Kral Michael’in, Ulusal Köylü 	Cephesi siyasetçisi Juliu Maniu’nun ve Komünist Adalet Ba­kanı 	Pat­rascanu’nun 23 Ağustos 1944 tarihinde oynadığı hayati 	rolden söz et­medi. Çünkü kral sürülmüş, diğer ikisi de 	cezaevinde ölmüştü.

	 	Komünizm’in 	ilk yıllarında, halkın yıldönümü geçitlerinden 	kaçın­dıklarını anımsadım. Oysa TV’deki resmi geçitte, 	sonu gelmeyen bir kalabalığın 	rüzgârla dalgalanan kızıl bayraklarla Marx, Lenin ve Dej’in 	portelerinin 	önünden asker adımlarıyla yürüdüklerini görmek beni 	şa­şırttı. Bando sesini, kalabalığın tezahüratını ve 	“23 Ağustos bize öz­gürlük getirdi!” bağırışlarını 	işitiyorduk.

	 	Yanımda 	duran Peder Andricu’ya, “Eskiden böyle olmazdı” de­dim.

	 	Gösteri 	bitince yerine bir yenisi başladı.

	 	Alexandrescu, 	“Şimdi kutlamalar hakkında konuşacağız” dedi.

	 	Herkes 	tek tek izlenimlerini anlattı. Eski subaylar, polisler, toprak 	sahipleri, köylüler, sanayiciler, hepsi de konuşmalarını “23 	Ağustos bize özgürlük getirmiştir!” haykırışıyla 	bitiriyordu.

	 	Benim 	sıram geldiğinde, sözlerime günün anlamına değinerek 	baş­ladım.

	 	“23 	Ağustos’un özgürlük getirmiş olduğu birisi varsa, o da 	benim! Faşistler 	benden nefret ediyorlardı. Hitler savaşı kazanmış olsaydı, ben 	şimdiye dek çoktan bir kalıp sabun olmuştum. Ama yaşıyorum. 	Kutsal Kitap’ta bir deyiş vardır: ‘Sağ köpek ölü aslandan 	iyidir!’

	 	“Fakat 	ben başka bir şekilde 23 Ağustos tarihinden önce özgür­düm. 	Nasıl 	olduğunu size anlatayım. Eski çağlarda Sirakusa’nın zorba 	Kralı, 	bir gün köle-filozof Epiktetos’un eserini okumuş ve o kadar 	be­ğenmiş ki, onu özgür bırakmayı teklif etmiş. Epiktetos 	onun bu tekli­fine, ‘Siz kendinizi özgür kılın!’ diye 	yanıt vermiş. ‘Ama ben Kralım!’ Filozof buna şöyle karşılık 	vermiş: ‘Kendi ihtirasları tarafından yöne­tilen bir 	zorba, 	tutsak sayılır; tutkularına hâkim olan bir köle ise öz­gürdür. 	Kral, 	siz kendi kendinizi özgür kılın!’”

	 	Salon 	sessizleşmişti. “Ben cezaevinde olsam bile özgürüm. Su­çumdan 	ve zihnimdeki karanlıktan İsa Mesih tarafından özgür kılın­dım. 	23 Ağustos olayları beni Faşistlerden kurtarmış olduğu için 	min­nettar olabilirim. 	Fakat diğer özgürlüğüm için, yani geçici olan her şeyden ve 	ölümden kurtuluşum için İsa’ya şükrederim!”

	 	Kumandan 	ayağa fırlamıştı. “Siz bu saçmalıkları Yuri Gagarin’e 	anlatın. O uzaya gitmişti, ama Tanrı’nın izine rastlamadı!”

	 	Kumandan 	güldü. Mahkûmlar da onunla birlikte güldüler.

	 	Kendimden 	emin ve sakin bir şekilde, “Bir karınca da ayağımın 	et­rafında dolaşsaydı, Wurmbrand’ın izini göremediğini 	söylerdi!” diye yanıt verdim.

	 	Tekrar 	Özel Bölüm’e gönderildim. Ben oradayken Alexandrescu 	özel­likle benim için gelip Amerikan Başkanı’nın 	öldürülmüş oldu­ğunu bil­dirdi.

	 	“Bu 	konuda ne düşünüyorsunuz?” diye sordu.

	 	“İnanamıyorum” 	diye yanıt verdim.

	 	Bana 	Kennedy’nin bir suikast sonucunda ölmüş olduğunu bildiren bir 	gazete gösterdi.

	 	“Ne 	dersiniz?” diye ısrarla sordu. Bu tür soruları sürdürmek 	mah­kûmun kafasındaki düşünceleri açığa çıkartmak için 	kullanılan bir tek­nikti.

	 	Kendisine, 	Kennedy eğer bir Hıristiyan’sa, şimdi Cennet’te mutlu 	olduğunu söyledim. Alexandrescu hücreden ayrıldı.

	 	Daha 	sonra hücrede Peder Andricu’yla birlikteyken, nöbetçiler bizi 	almaya geldiler. Gözlerimiz bağlandı, ellerimiz kelepçelendi ve 	dışarı çıkarıldık – infaz edilmeye bile götürülüyor 	olabilirdik.

	 	Nöbetçiler, 	“Buradan sağa dön! Şimdi buradan sola dön!” gibi emirler 	veriyorlardı.

	 	Cezaevinin 	uzak bir köşesinde göz bağlarımız çözüldü. Temiz ve sıcak 	ofislerin bulunduğu bir bölümdeydik. Andricu’yu genel yönetim 	merkezine benzer bir yere götürdüler. Ben ise bir kapının 	önünde nö­betçi nezaretinde ayakta bekliyordum. Bu nöbetçi 	daha önceleri Mesih hakkında alçak sesle konuşurken beni 	dinlemişti.

	 	Bana 	şöyle fısıldadı: “Zavallı dostum! Büyük zorluklar 	yaşıyorsu­nuz, ama Tanrı’nın adıyla dayanın!”

	 	Benden 	birkaç adım uzaklaştı. Suratı ifadesizdi, ama sözleri içimi 	ısıtmıştı.

	 	Kapı 	açıldı ve general üniforması giymiş bir adamın bulunduğu 	odaya 	girdim. Bu kişi İçişleri Bakan Vekili General Negrea’ydı. 	Çin­gene 	hatlı güçlü yüzünden yayılan enerji, zekâsıyla eşleşmişti. 	Ya­nında, 	siyasi görevli ve Bükreş’ten gelen birtakım yetkililer 	oturu­yor­du.

	 	Negrea 	kibarca, “Dosyanızı inceledim, Bay Wurmbrand. Görüşle­rinizi 	beğenmiyorum, ancak inançlarının arkasında duran kişileri 	seve­rim. Biz Komünistler de inatçıyızdır. Ben de 	cezaevlerinde yattım. Be­nim 	de düşüncelerimi değiştirmek için çok şey denendi, ancak 	güçlü bir 	şekilde direndim” dedi.

	 	“Ortada 	bir yerde uzlaşmamızın doğru olacağını düşünüyorum. Eğer 	çektiklerinizi 	unutmaya hazırsanız, biz de sizin bize yapmış ol­dukları­nızı 	unuturuz. Yeni bir sayfa açarak, düşman yerine dost olabi­liriz. 	Ken­di inanışlarınıza karşı gelmek bir yana, onların 	arkasında du­rup yine de 	verimli bir işbirliğine girebilirsiniz.”

	 	Önünde 	açık bir dosya vardı. “Vaazlarınızı bile okudum. Kutsal 	Kitap yorumlarınız şahane bir şekilde derlenmiş, ama bilim 	çağında yaşadığımızı fark etmeniz gerekir…”

	 	Kendi 	kendime, “Ne oluyor acaba?” diye sordum. Negrea ise Par­ti’nin 	bilimsel görüşünü izah etmeyi sürdürdü. Çok önemli bir 	ba­kan 300 kilometrelik yoldan bu amaçla mı gelmişti?

	 	Ovaların 	üzerinden kıvrılarak döne döne en sonunda Karadeniz’e ulaşan 	Tuna Nehri gibi, konuşması da nihayet son buldu.

	 	“Sizin 	gibi insanlara ihtiyacımız var! Kişilerin kendi çıkarları için 	davamıza 	katılmasını istemiyoruz. Bunun aksine, insanların geçmiş­teki 	hatalarının farkına vararak bize katılmasını istiyoruz. Batıl 	inanç­lara karşı sürdürdüğümüz mücadelemizde bize 	yardım etmeye hazır­sanız, hemen şimdiden yeni bir yaşama 	başlayabilirsiniz. Yüksek ma­aşlı bir işiniz, yanınızda 	ise yeniden güvenlik ve rahata kavuşmuş ai­leniz ola­cak. 	Ne dersiniz?”

	 	Kendisine, 	sürmekte olduğum yaşamdan mutlu olduğumu; Parti’ye yardım 	etme konusunda ise, özgür kaldığımda uygulayacağım bir yol 	olduğunu bildirdim.

	 	Siyasi 	görevli oturduğu yerde dikleşti. Negrea, “Bizim için 	çalışa­cağınızı mı söylüyorsunuz?” diye sordu.

	 	“Size 	önerim, beni en yetenekli Marksist eğitimcinizle birlikte köy ve 	kasabalara göndermeniz. İlk başta ben kendi cehaletimi ve gerici 	Hıristiyan dinimin saçmalıklarını herkese duyurabilirim. 	Ardımdan, Marksist eğitimciniz kendi kuramlarını açıklayabilir. 	Böylelikle bizi dinleyen insanlar kendi seçimlerini yapabilirler.”

	 	Negrea 	bana sert bir bakış yöneltti. “Bizi kışkırtıyorsunuz, Bay 	Wurmbrand. 	İşte sizden bu nedenle hoşlanıyorum. Bu tutumunuz biz 	Komünistler’in 	eski günlerde patronlarımıza karşı sergilediğimiz tu­tuma 	benziyor. Oldu, tartışmayalım. Size daha iyi bir teklifim var. 	Hiç kimse 	sizden 	ateist bir propagandacı olmanızı istemiyor. Köhnemiş bir inanca 	eğer 	bu denli bağlıysanız –kültürlü bir kişinin bu saçmalıkları 	nasıl ka­bul 	edebileceğini anlayamasam bile– bağlılığınızı 	sürdürme­nize izin veriyoruz. Ancak şunu da aklınızdan 	çıkarmayın: Güç bizim elimizde! Komünizm dünyanın üçte 	birini ele geçirmiştir. Kilisenin bu gerçekle yüzleşerek 	bizimle uzlaşması gerekiyor.”

	 	“Bir 	seferliğine kartlarımızı masaya yatıralım. Dürüstçe 	konuşmak gerekirse, 	her istediğimizi yerine getiren, bazen de fazlasını yapan ki­lise 	önderlerinden artık bıktık. Halkın gözünde itibarları 	zedelendi; ay­rıca gelişmelerin çok uzağında kalıyorlar.”

	 	Negrea, 	görevinin başında kalan piskoposların isimlerini tek tek saydı. 	Hepsinin ya yetkisi elinden alınmış ya da Parti’ye 	çalışıyorlardı ve herkes de bu gerçeği biliyordu.

	 	“Oysa 	sizin gibi bir kişi piskopos olduğu takdirde, hem imanını 	ya­şayabilir 	hem de Parti’ye sadık kalabilir. Kutsal Kitap’ınızda 	yetkililere boyun 	eğmeniz gerektiği, çünkü onların yetkilerinin Tanrı 	tarafından verilmiş olduğu yazar. O zaman bizim yetkimize neden 	boyun eğmi­yorsunuz?”

	 	Ona 	karşılık vermedim. Negrea diğerlerine, bizi yalnız 	bırakmala­rını 	söyledi. Teklifini kabul edeceğimden emindi, bu nedenle 	diğerle­rinin işitmesini istemediği gizli bir konuyu benimle 	paylaşmak istiyordu.

	 	“Parti, 	şu sizin Dünya Kiliseler Konseyi’ne saldırmakla hata yaptı. 	Aslında 	bir casusluk şebekesi olarak başlamıştı, ama teşkilattaki 	ra­hipler 	çoğunlukla proleter kökenli. Yani demek istediğim, bu rahipler 	kâr or­takları 	değil, sadece kıdemli hizmetkârlardı. Bu tür insanların 	karşısında durmak 	yerine onları kazanmalıyız ki, konseyin kendisi de bizim bir 	aracımız olsun.”

	 	Masanın 	üzerinden bana doğru eğilerek, “Bay Wurmbrand, bu ko­nuda 	bize yardım edebilirsiniz. Dünya Kiliseler Konseyi için 	çalış­mış­tınız. 	Uluslararası bir ününüz var; hatta hâlâ yurtdışından size 	ne olduğu 	hakkında bilgi almak isteyen başvurular alıyoruz. Piskopos 	olursanız, Dünya Kiliseler Konseyi’ndeki diğer üyelerle 	birlikte bizim için bir si­per –ateizm değil, Sosyalizm ve 	barış üzerine kurulan bir si­per– oluş­turabilirsiniz. 	Atom bombasına ve savaşa karşı yürüttüğümüz mücade­lelerin 	gerisinde yatan evrensel insani idealler kuşkusuz dik­katinizi 	çek­miştir? 	Ayrıca istediğiniz gibi ibadet edebileceksiniz; o konuda müda­hale 	etmeyeceğiz.

	 	Bir 	süre düşündüm.

	 	“Bu 	işbirliği nereye kadar sürecek? Geçmişte hesabınıza çalışmış 	olan piskoposlardan kendi rahiplerini ihbar etmeleri istenmişti. 	Benim de aynısını yapmam istenecek mi?”

	 	Negrea 	gülmeye başladı. “Yetkilerinizden dolayı özel bir 	yüküm­lü­lük altına girmeyeceksiniz. Devlete zarar 	verebilecek bir eylemden bilgisi olan herkes bunu işleyen kişiyi 	ihbar etmek mecburiyetindedir. Siz de bir piskopos olarak gayet 	tabii bu tür şeyler işiteceksiniz.”

	 	“Romanya 	Luteryen Piskoposu artık çok yaşlandı. Siz de atanmış-Pis­kopos 	olarak Romanya’daki kilisenin başı olacaksınız.”

	 	Negrea’dan 	bu konuyu düşünmek için zaman istedim.

	 	“Bükreş’e 	dönmeden önce tekrar buluşup tahliye evraklarınızı iş­le­me 	koyarız” dedi.

	 	Özel 	bir hücreye götürüldüm ve tek başıma saatlerce bu konu 	hak­kında 	düşündüm. Düşünmek için zaman isteyen bir adam hakkında 	eski 	bir 	Yahudi öyküsü anımsadım. Engizisyon Mahkemesi tarafından 	ima­nını 	reddetmesi emredilen bir haham, düşünmek için kendisine süre 	tanımalarını istemişti. Ertesi sabah haham şöyle konuşmuştu: 	“Katolik olmayacağım, 	ama son bir isteğim var. Ateşte yakılmadan önce, ilk başta 	size hemen gerekli derhal yanıtı vermediğim için dili­min 	kesil­mesini rica ediyorum. Böyle bir isteğe verilecek tek 	doğru yanıt ‘Ha­yır!’ olabilir.”

	 	Ancak 	bu, konunun bir yönüydü. Öte yandan Komünist bir ülkede 	kilisenin ancak taviz vererek ayakta kalabileceğinin 	bilincindeydim. Bir 	Hıristiyan, ateist devlete vergi ödeyerek de taviz vermiş 	sayılır. Kilisenin 	“yeraltına” inebileceğini söylemek kolaydı, fakat bir 	yeraltı kilisesinin, faaliyetleri için bir çatıya gereksinimi 	vardı. Bu çatı ol­maksızın, 	milyonlarca insan kiliseden yoksun kalacaktı. Toplanıp iba­det 	edecekleri bir mekânları, Tanrı sözünü vaaz edecek bir 	rahipleri, ken­dilerini 	vaftiz edecek, evlendirecek ve gömecek kimseleri olmaya­caktı. 	Bu, 	düşünülmesi bile imkânsız bir seçenekti. Oysa ben, bu 	kor­kunç olasılığı, 	onlara yardım etmeyi kabul ederek ve kolektifleşmenin ya da sözde 	barış kampanyası diye adlandırılan faaliyetlerinin lehinde 	birkaç söz ederek önleyebilirdim.

	 	Üstelik 	eşimi ve oğlumu yıllardır görmüyordum; onların hayatta 	olduklarından 	bile emin değildim. Siyasi görevli, Sabina’nın cezae­vinde 	olduğunu söylemişti. Yapılan bu teklifi kabul etmediğim 	tak­dirde onun ve 	Mihai’nin başına neler gelirdi?

	 	Kabul 	etmediğim takdirde, daha çekmek zorunda olduğum on bir yıllık 	hapis cezam vardı. Bu süre içinde ailemi kendimden mahrum 	bı­rakacak ve büyük bir olasılıkla cezaevindeki kötü 	koşullar nedeniyle ölecektim. 	Hayır diyebilmek için Tanrı’dan gelecek güce ihtiyacım vardı, 	ama Tanrı’nın yüzü sanki bir perde ile kapanmıştı ve imanım 	da zayıflamıştı. Baktığımda dünyanın büyük bir bölümünü 	ele geçirmiş olan ve geri kalanını da ele geçirmekle tehdit 	eden Komünizm’in hey­betini görüyordum. Hayal gücüm, 	ölmek ya da tekrar ve tekrar dö­vül­me tehlikesine ve 	eşim ve oğlumu mahkûm edeceğim yoksulluk ve aç­lığa 	yenik düşmüştü. Ruhum kasırgalı denizde batıp çıkan bir 	gemi gibi, bir 	dipsiz girdaba iniyor, bir göklere çıkıyordu. O saatlerde ben de 	Getsemani 	bahçesindeydim; Mesih’in kâsesinden içiyordum. Ben de İsa 	gibi yüzükoyun yere kapandım ve kesik hıçkırıklarla dua 	ederek Tan­rı’dan bu korkunç ayartıya karşı koymak için 	bana yardım etmesini is­tedim.

	 	Duadan 	sonra biraz da olsa huzurla dolmuştum. Ama gözlerimi ka­padığımda 	karşımda hâlâ Nichefor Daianu ve Radu Ghinda ve Pat­rik 	dâhil, 	imana zarar vermiş binlerce kişinin yüzlerini görebiliyor­dum. 	Ben 	de 	kıt imanlı biri olmuştum; ben de bedensel zayıflığım 	yü­zünden onlar 	gibi yutulup yok olacaktım. Hıristiyanlık gerçeğini sa­vunduğum 	za­manları dikkatlice düşünmeye başladım. Basit soruları 	kendi kendime defalarca sordum. Sevgi yolu, nefret yolundan iyi 	mi­dir? Mesih sır­tımdaki günah yükünü ve kuşkuyu 	kaldırmış mıdır? O gerçekten Kur­tarıcı mıdır? Sonunda 	bütün bu sorulara “Evet” yanıtını vermek benim için zor 	olmadı. Bunu yaptıktan sonra üzerimden adeta büyük bir yük 	kalkmış oldu.

	 	Bir 	saat boyunca yatağımda yatarak, kendi kendime, “Şimdi Me­sih’i 	düşünmemeye çalışacağım” dedim. Ancak bu çabamda başarılı 	olama­dım. Onun dışında başka bir şey düşünemiyordum. 	Hıristiyanlık olma­dan 	yüreğimde büyük bir boşluk oluşuyordu. Düşüncelerim son bir 	kez 	Negrea’nın teklifine yöneldi. Eski Antlaşma’da Babil Kralı 	Nebukad­nessar’ın Yahudiler’in başına kral olarak atadığı 	zorbaları; Hitler’in Avrupa’ya gönderdiği kuklaları 	düşündüm. Kartvizitimde, “Richard Wurmbrand, Gizli Polis 	tarafından atanan Romanya Luteryen Pisko­posu” yazacaktı. 	Kutsal bir yerde hizmet veren Me­sih’in bir piskoposu 	olmayacak; bir devlet dairesinde çalışan polis ca­susu 	olacaktım.

	 	Tekrar 	dua ettim ve ardından ruhum dinginliğe kavuştu.

	 	Ertesi 	gün tekrar çağrıldım. General Negrea’nın yanında oturan 	yetkililer 	arasında Kumandan Alexandrescu da vardı. Tekliflerini ka­bul 	edemeyeceğimi 	bildirdiğimde, konuyu benimle tekrar görüştüler. Dünya 	Kiliseler Konseyi konusuna gelindiğinde, General Negrea yine 	yanındakilere 	bizi yalnız bırakmalarını söyledi. Ardından kararımı tekrar 	gözden geçirmem için ısrar etti.

	 	Kendisine, 	“Kendimi piskoposluğa layık görmüyorum. Zaten ra­hipliğe 	de layık değildim; basit bir Hıristiyan olmak bile benim için 	fazla büyük bir şeydi. İlk Hıristiyanlar ölüme ‘Christanus 	sum!’ – 	‘Ben 	bir Hıristiyan’ım’ diyerek gittiler. Ben ise bunu yapmadım. 	Bu­nun 	yerine sizin utanç verici teklifinizi düşündüm. Ama kabul etmem 	ola­naksız.”

	 	General, 	“Biz de kabul edecek bir başkasını buluruz” diye beni uyarmak 	istedi.

	 	“Benim 	hatalı olduğumu kanıtlayacağınıza inanıyorsanız, tüm 	ate­ist 	iddialarınızı 	ileri sürebilirsiniz! Benim de imanımla ilgili iddialarım var 	ve yalnızca gerçeğin peşindeyim.”

	 	“Bunun 	geleceğiniz için ne anlama geldiğini biliyorsunuz, değil mi?” 	diye sordu.

	 	“Çok 	iyi düşündüm. Tüm tehlikeleri tarttım. Son gerçek olduğun­dan 	emin olduğum bir şey uğruna acı çekmek beni sevindiriyor.”

	 	Negrea 	zamanını boşa harcamış olduğunun farkına varan birisi gibi 	suratıma baktı. Son dakikaya kadar kibardı. Başını salladı, 	çantasını kapadı, 	ayağa kalktı, pencereye doğru gitti ve dışarıyı izlemeye 	baş­ladı. 	O sırada nöbetçiler de ellerime kelepçelerimi takmaktaydılar.

	 	Ne 	kadar olduğundan emin olmadığım uzun bir süre daha “özel 	bö­lümde” kaldım. Zaman, cezaevinde geçirdiğim belirli 	dönemleri, iç içe geçirip kocaman tek bir gün haline 	getirmişti. Beyin yıkama şiddetini artırmış, ama yöntemleri 	çok az değişmişti. Şimdi hoparlörlerden şu anons duyuluyordu:

	 	Hıristiyanlık 	öldü

	 	Hıristiyanlık 	öldü

	 	Hıristiyanlık 	öldü

	 	Çok 	net anımsadığım bir gün var. Ailemizi bizi ziyaret etmeleri ve 	paket getirmeleri üzere davet etmemiz için bize kartpostallar 	vermiş­lerdi. Belirlenen o gün nihayet geldiğinde, tıraş 	edildim, yıkandım ve giymem için temiz bir gömlek verildi. Ama 	saatler geçti… Hücremin beyaz fayanslı duvarlarına bakarak 	bekledim, kimse gelmedi. Akşam­üzeri geldiğinde tek değişen 	nöbetçilerdi. O zamanlar aileme gön­der­diğimi sandığım 	kartpostalın asla postalanmamış olduğundan habe­rim yoktu. 	Aynı oyun benim gibi inatçı diğer mahkûmlar üzerinde de 	oy­nanmıştı. Hoparlörlerden şöyle anons ediliyordu:

	 	Seni 	artık kimse sevmiyor

	 	Seni 	artık kimse sevmiyor

	 	Seni 	artık kimse sevmiyor

	 	Ağlamaya 	başladım. Hoparlörden şöyle sesleniliyordu:

	 	Artık 	seni tanımak istemiyorlar

	 	Artık 	seni tanımak istemiyorlar

	 	Artık 	seni tanımak istemiyorlar

	 	Bu 	sözleri işitmeye artık dayanamıyordum ve bu sesi 	engelleyemi­yordum.

	 	Ertesi 	gün, hayal kırıklığına uğramış olanlara yönelik zorlu bir 	“mücadele 	toplantısı” daha düzenlendi. Konuşmacı, birçok mahkûmun 	eşlerinin 	onları ziyaret ettiklerini söyledi. Bizler budalaydık. Terk 	edilmiştik. 	Kadınlarımız –o anda– başka erkeklerle birlikte 	yataktay­dı­lar. Konuşmacı onların ne yapmakta 	olduklarını müstehcen bir şe­kilde anlatmaya gayret etti. Ya 	çocuklarımız neredeydi? Hepsi sokağa düş­müş, ateist 	olmuşlardı! Babalarını görmek istemiyorlardı bile. Ne 	ap­taldık!

	 	Özel 	bölümde, her gün hoparlörlerden yapılan yayını dinledim:

	 	Hıristiyanlık 	öldü

	 	Hıristiyanlık 	öldü

	 	Hıristiyanlık 	öldü

	 	Zamanla 	onların aylar boyunca bize söylediklerinin gerçek oldu­ğuna 	inanmaya başladım. Hıristiyanlık ölmüştü. Kutsal Kitap, bir 	imandan sapış zamanının geleceğini önceden haber verir ve ben 	de o zamanın gelmiş olduğuna inanıyordum.

	 	Mecdelli 	Meryem’i düşündüm. Ve belki de bu düşünce, beyin yı­kamanın 	en son ve en kötü evresinin ruhu öldürücü zehrinden korun­mama 	her şeyden daha fazla yardımcı oldu. Mecdelli Meryem’in çar­mıh 	üzerinde, “Tanrım, Tanrım, beni niçin terk ettin?” diye 	seslenen Me­sih’e nasıl sadık kaldığını anımsadım. O 	öldüğünde, mezarının ya­kı­nında durup ağlamış ve 	O dirilene dek beklemişti. Ben de Hıristi­yan­lık’ın 	artık öldüğüne inandığımda, kendi kendime şöyle dedim: 	“Öyle olsa 	bile, ben inanmaya devam edeceğim ve Hıristiyanlık tekrar 	dirilene 	kadar, ki biliyorum kesinlikle dirilecektir, mezarında ağlaya­rak 	bekle­yeceğim.”





	IX. BÖLÜM


	 	 1964 	yılı Haziran ayında, tüm mahkûmlar büyük salonda 	toplandı­lar. 	Kumandan 	görevlilerle birlikte içeri girdi; bizler de kendimizi “mücadele 	toplantısı”nın yeni bir evresine hazırladık. Ama bunun 	ye­rine 	Binbaşı Alexandrescu hükümetin ilan etmiş olduğu genel af 	şart­ları 	uyarınca tüm siyasi mahkûmların serbest bırakılacaklarını 	bildirdi.

	 	Duyduklarıma 	inanamadım. Çevreme baktığımda herkesin yü­zünde 	boş bir ifade gördüm. Ardından Alexandrescu bağırarak bir emir 	verdi ve 	tüm salon birden coşkulu sevinç çığlıklarına boğuldu. 	Onlara, “Yarın 	hepiniz öldürüleceksiniz” demiş olsaydı bile, “Çok doğru! 	Biz yaşa­mayı hak etmiyoruz!” diyerek yine tezahüratlarını 	sür­dürürlerdi.

	 	Bu 	duyuru, ilk başta kuşkulandığımız gibi, bir aldatmaca değildi. 	O yaz sayısız, binlerce mahkûm tahliye edildi. Genel affı 	Doğu-Batı ara­sındaki 	“yumuşamaya” ve –o zamanlar henüz bilmediğim– 	Gheorghiu-Dej’in 	yüreğinin gerçekten değişmesine borçluyduk. Dej, uzun yıllar 	Komünist 	doktrinden kuşku duyduktan sonra en sonunda çocukken içinde 	yetiştirildiği ve annesinin de hiçbir zaman terk etme­diği 	inanca geri dönmüştü. Dej evinde çalışan bir hizmetçi kadın 	ve sık sık Kutsal Kitap üzerine konuşan onun amcası 	aracılığıyla iman etmişti. Açıkça itiraf etmese de, 	Hıristiyanlık ona Sovyet efendilerine meydan okuma gücü 	vermişti. Sovyetler’in tehditlerine kulak asmayıp Batı’yla 	yeni ilişkiler başlatmış, böylelikle ülkesi gibi tutsak 	edilmiş olan diğer ül­kelere bir örnek teşkil etmişti. Ne 	yazık ki, bu gelişmele­rin birkaç ay sonrasında ölmüştü. 	Sonunun Sovyet ajanları tarafından çabuklaştırıl­dığı 	söyleniyordu.

	 	Özgürlük 	sırası bana gelmişti. Kendimi salonda toplanmış olan yaklaşık 	yüz kişilik son mahkûm gruplarından birinin içinde buldum. 	Bizler 	neredeyse Gherla’da kalan son mahkûmlardık. Koridorları ga­rip 	bir sessizlik kaplamıştı. Her birimizin saçları kesilmişti; 	eskimiş, ama temiz giysiler verilmişti.

	 	Üzerimdeki 	giysinin ilk sahibine ne olduğu konusunda düşünceye dalmışken, 	birisinin beni çağırdığını işittim. “Wurmbrand kardeş!” 	Yanıma yaklaşan adam Sibiu’dan olduğunu söyledi, bu nedenle 	ken­di­sini oradaki kilise cemaatimizin bir üyesi sandım.

	 	“Oğlunuzdan 	sizin hakkınızda çok şeyler duydum; aynı hücreyi 	paylaşıyorduk” dedi.

	 	“Oğlum 	mu? Cezaevinde mi? Hayır, yanılıyor olmalısınız!”

	 	“Demek 	ki, haberiniz yoktu. Altı yıldır cezaevinde yatıyor.”

	 	Öte 	yana döndüm, o da yanımdan uzaklaştı. Bu haberle aldığım 	darbe 	neredeyse kaldıramayacağım kadar ağırdı. Mihai’nin sağlığı 	zaten çok 	iyi olmamıştı, uzun süreli cezaevi hayatının zorluklarına 	asla da­yanamazdı.

	 	Kumandan 	Alexandrescu’nun bana yaklaşmakta olduğunu gör­düm; 	o anda beynim acı ve şokla donmuş gibiydi. Meraklı bir 	ifa­deyle, “Ee Wurmbrand, artık özgür olduğunuza göre 	nereye gidecek­siniz?” diye sordu.

	 	“Bilmiyorum. 	Karımın cezaevinde olduğu resmen tarafıma bildi­ril­mişti. 	Biraz önce, oğlumun da cezaevinde olduğunu öğrendim. Hiç 	kimsem 	yok” dedim.

	 	Alexandrescu 	omuzlarını silkti, “Oğlunuz da ha! Hapishane kuşu bir 	erkek evlat sahibi olmak nasıl bir şey?” diye sordu.

	 	“Cezaevine 	hırsızlık ya da diğer suçlardan girmemiş olduğu konu­sunda 	hiçbir kuşkum yok. Eğer Mesih uğruna hapiste tutuluyorsa, o 	zaman onunla gurur duyuyorum.”

	 	“Ne!” 	diye bağırdı. “Sizi yıllarca kilit altında tutmak için onca 	para harcıyoruz. Siz ise böyle nedenlerden dolayı hapse atılmış 	bir ailenizin olmasından gurur duyuyorsunuz, öyle mi?”

	 	“Benim 	için hiçbir şey harcamanızı istememiştim” dedim.

	 	Bu 	konuşmanın ardından ayrıldık. Ben cezaevinden dışarı çıktım; 	üzerimde bir başkasının giysileriyle yürümeye başladım. 	Gherla’nın sokakları 	göz alıcı görünüyordu. Arabalar gürültüyle geçip 	gidiyor­lardı, 	bense 	şaşırıp, irkildim. Yanımdan yürüyen kadının paltosunun 	rengi ya 	da 	bir çiçek buketi –renklerinden ötürü– gözlerimi 	kamaştırı­yordu. Açık 	pencereden dışarı taşan müzik sesi, bol şekerli enfes bir 	kahve tadın­daydı. 	Havada, sanki kasabanın dışında bir yerlerde saman taşınıyormuş 	gibi, taze ve temiz bir koku vardı. Tüm bu güzelliklere rağmen 	eşim ve 	oğlumun cezaevinde olduğu düşüncesi beni son de­rece 	kederlendiri­yordu.

	 	Otobüsle 	yakındaki Cluj kasabasına gittim. Orada dostlarım vardı, ama 	evlerinden taşınmış olduklarını öğrendim. Bunaltıcı yaz 	sıcağında bir 	kapıdan diğerine, en sonunda onları bulana dek dolaştım. Bana 	kek, 	meyve ve güzel yiyecekler ikram ettiler. Masanın üzerinde 	hari­kulade kahverengi bir soğan duruyordu ve benim asıl 	istediğim de oydu. Ce­zaevi yemeklerinin tadını bastırması 	için yıllar boyu bir so­ğanın öyle­sine özlemini 	çekmiştim ki. Ama yine de onu almaya çe­kindim.

	 	Telefonla 	Bükreş’teki bir komşumuzu aradım. Telefona cevap ve­ren, 	Sabina idi!

	 	“Ben 	Richard. Cezaevinde olduğunu sanıyordum!”

	 	Sesler 	bir süre karışıp uzaklaştı, ardından telefona Mihai çıktı. 	“Bir dakika 	bekle, annem bayıldı!” dedi. Tekrar garip sesler gelmeye 	baş­ladı. 	Daha sonra Mihai yeniden telefona gelerek, “Annem şimdi iyi. Biz 	se­nin öldüğünü sanıyorduk!” dedi.

	 	Mihai 	cezaevine hiç girmemişti. Bu yanlış haber beyin yıkamaya karşı 	tepkilerimi son bir kez daha denemek amacıyla bana verilmişti.

	 	Bükreş 	trenine bindim. İstasyona yaklaşmaya başladıkça kadın, er­kek 	ve çocuklardan oluşan bir kalabalık gördüm. Elleri çiçeklerle 	do­luydu; beklemekte oldukları bu şanslı kişi kim diye merak 	ettim. Ar­dından 	tanıdık yüzler seçmeye başladım ve pencereden sarkarak on­lara 	el salladım. Trenden aşağıya inerken, tüm kilise cemaatim beni 	karşı­lamak 	üzere adeta koşarcasına yanıma geldi. Ardından eşim ve oğlumu 	kucakladım.

	 	O 	gece Sabina, ölüm haberimin yıllar önce kendisine verilmiş 	ol­duğunu anlattı. O ise daha sonra eski mahkûm olduklarını 	ve benim gömülüşüme tanık olduklarını söyleyen bazı 	kişilerin beyanlarına rağ­men bu habere inanmayı 	reddetmişti.

	 	Onlara, 	“Ben onu bekleyeceğim” demişti.

	 	Yıllar 	geçmiş ve o telefonuma dek benden tek bir haber bile ala­ma­mıştı. 	Onun için adeta ölümden dirilmiştim.

	 	Özgür 	kaldıktan aylar sonra, bir Pazar günü bir grup okul çocuğunu 	parkta 	yürüyüşe götürdüm. Gizli Polis ilk önceleri bizi izlemeye 	baş­ladı, 	ancak Hayvanat Bahçesi’ne girdiğimizi görünce peşimizi 	bıraktı.

	 	Çocukları 	aslanların olduğu bölmeye götürdüm ve onları çevreme 	topladım. Böylece sessizce konuşabilirdim, onlar da rahatça beni 	du­yabilirdi.

	 	Onlara, 	“Hıristiyan atalarınız bunlar gibi vahşi hayvanlara 	atıl­mıştı. 	Onlar sevinç içinde öldüler, çünkü İsa’ya inanıyorlardı. 	Sizler de bir Hıristiyan olduğunuz için günün birinde hapse 	girebilir ve acı çekebi­lirsiniz. 	Şimdi o güne göğüs germeye hazır olup olmadığınıza karar 	vermelisiniz” 	dedim.

	 	Her 	biri gözlerinde yaşlarla bana dönüp, “Evet” dedi. Onlara 	daha başka soru sormadım. Onlar, ben ülkeden ayrılmadan önce 	kiliseme katılan son gruptu.

	 	Önsözde 	ülkemi terk etme kararımın nedenini ve Batı’ya gelişimi 	açıklamıştım. 	Şimdi ekleyeceğim tek bir şey daha var. Washington D.C.’deki 	resmi bir binanın duvarında Amerika Birleşik Devletleri’nin 	anayasasının 	yazılı olduğu bakır kabartma büyük bir plaket asılıdır. 	Plakete 	ilk baktığınızda anayasa metnini görürsünüz; ancak bir adım 	geri atarsanız, ışığın açısının değişmesiyle, George 	Washington’un ba­kıra ustaca işlenmiş yüzü görülür.

	 	Bir 	insanın yaşamından bölümler ve onunla birlikte cezaevinde 	ya­şayanların 	öykülerini içeren bu kitap da aynen öyle olmalıdır. Hepsi­nin 	gerisinde, bizi imanda korumuş ve galip gelmemiz için bize güç 	vermiş olan, 	gözle görünmeyen bir varlık, İsa Mesih durmaktadır.



	1 	Mezmurlar’da 	geçen ve İsa Mesih’in de çarmıhta tekrarladığı sözler.





