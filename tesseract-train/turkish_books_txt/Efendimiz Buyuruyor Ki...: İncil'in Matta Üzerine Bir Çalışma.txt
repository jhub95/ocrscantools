İçindekiler

	I. 	DÖNÜŞÜM VE DEĞİŞİM (Matta 4:12-25)

	II. 	İNSAN-I KAMİL (Matta 5:1-16)

	III. 	TUZ VE IŞIK OLMAK (Matta 5:13-16)

	IV. 	TAMAMLAMAK (Matta 5:17-20)

	V. 	DEĞİŞİMİN ETKİNLİĞİ (Matta 5:21-47)

	VI. 	DOĞRU UYGULAMA (Matta 6:1-18)

	VII. 	DÜNYAYA BAKIŞ (Matta 6:19-7:12)

	VIII. 	YALNIZ İKİ YOL (Matta 7:13-29)

	IX. 	YOLCULUĞUN KURALI (Matta 8:20-29)

	X. 	TALEBE OLMAK (Matta 8:23-27; 9:9-13)

	XI. 	IŞIĞI YANSITMAK (Matta 10:5-16)

	XII. 	IŞIK OLMA PRENSİPLERİ (Matta 10:5-16)

	XIII. 	YÜREKTEN TAŞAN (Matta 12:33-36)

	XIV. 	KİMDE VARSA (Matta 13:12)

	XV. 	YUKARDAN VERİLMEDİKÇE (Matta 16:17)

	XVI. 	VE AŞAĞIDAN VERİLMEDİKÇE (Matta 16:24)

	XVII. 	DEĞİŞİMİN DORUKLARI (Matta 18:4)

	XVIII. 	ÖTEKİLERE HİZMET (Matta 20:24-28)

	XIX. 	EDİNİMSİZ UYGULAMA (Matta 21:18-22)

	XX. 	VAY HALİNİZE! (Matta 23:1-39)

	XXI. 	SON GÜNLER (Mt.24:42-51)





	I. DÖNÜŞÜM VE DEĞİŞİM (Matta 4:12-25)





	 	Tövbe edin! Çünkü göklerin hükümranlığı 	yaklaştı-Mt.4:17





	 	İnsanlar için en zor olan şey asırların derinliklerinden 	taşıdıkları ve öz benliklerinden giydirme benliklerine ve 	oradan da olmak istedikleri benliklerine kadar uzanan 	varlıklarının, gerek genetik yapılarının, gerek karakter 	yapılarının bir türlü içinde bulunduğu ortamdan ve 	zincirlerinden kurtulamamasıdır. Bu nedenle sürekli olarak bir 	sorun içindedir insan. Bütün kainatla sanki savaş halindedir ama 	esasında kendi ile mücadele edip durmaktadır. Bütün inanç 	seviyelerinde en büyük savaşım esasında insanın bu 	değişmezliğinin farkındalığında insanı değiştirmeye gayret 	etmektir. Çoğunlukla bu gayret bir takım dini uygulamalar ve 	disiplinlerle halledilmeye çalışılmıştır ama gerçekte insan 	ile dış disiplin çoğu zaman uyumsuzluk oluşturmaktadır. Çünkü 	program içten işleyen bir programdır ve bu iç işleyiş içinde 	dışın etkisi oldukça geçicidir. Bu bağlamda dini seviyeler 	belli müdahalelerde bulunabilse bile esaslı değişimin içten 	olduğu esası üzerinde esas değişim yüreğin değişimi ile 	mümkündür.





	 	Efendimiz bu noktadan hareketle insanlığı çok önemli olan bu 	esası hatırlatmış sadece hatırlatmakla kalmamış aynı zamanda 	bu iç dönüşümün ve değişimin kurtaran öncülüğünü de 	kendi Mesihi kimliği ile gerçekleştirmiştir.





	 	Bu bağlamda özellikle hizmetine başladığı alanın Yahudi 	olmayanların diyarı olması da önemli bir noktadır. Çünkü 	dönüşüm ve değişim hiçbir zaman alışılmış olanın 	içinden yani kabuklar altında kalmış olan ve dönüşümü ve 	değişimi zor olan bir ortamda olması mümkün değildir. 	Kabukların yani geleneklerin, göreneklerin, alışılmış ve bir 	takım üzerimizde etkin isimler almış sistemlerin altında bir 	içsel devrimin yapılması mümkün değildir. Bu bilinçle ve bu 	yaklaşımla o dönemin oturmuş ve esasın üzerine kabuklarını 	örerek oturmuş bir dini halkasının hakim olduğu alandan 	başlamak elbette dönüşüm ve değişimi ilan için bir ortam 	olacak değildir.





	 	 İşte bu nedenle Efendimizin hareket alanının öncelikle bu 	kabuk seviyelerin ötesinde elbette kendilerine oluşturdukları 	başka kabuklar altında yaşayan ama en azından Yaratana ilişkin 	kendilerine derin kabukları henüz oluşturmamış olan bir toplum 	içinden başlamayı tercih etmiştir.





	 	Bu esasında bizim de neye nereden başlayacağımıza ilişkin bir 	ip ucu vermektedir. Bizim manevi hayatımızın da esasında bir 	Yahudi olan ve Yahudi olmayan bölümü vardır. Yani buradaki 	ifadesiyle belli kurallarla bağlanmış olan bir bölümü vardır. 	O zaman hakiki bir manada Yaratan’a dönüş O’nun Ruh’unun 	uyandırışında Mesih’i ile kurtuluşa hareket her şeyden önce 	içimizdeki Galileden başlamakla mümkündür. Çünkü en az kabuk 	olan bölge ya da Yaratan’ı edinme pratiğini henüz edinmemiş 	bölge esas kurtuluşumuz için yumuşak karnımızın olduğu 	bölgedir. Dikkat edilirse Yeşaya’nın sözlerinde özellikle 	henüz ışığı hiç görmemiş olanlar için büyük bir vaat söz 	konusudur;





	 	Karanlıkta yürüyen halk büyük bir ışık görecek, ölümün 	gölgelediği diyarda yaşayanların üzerine ışık 	parlayacak-Yeşaya 9:2





	 	Neden böylesi bir ruhsal dönüşüm ve değişim hareketine Mesih 	İsa Galile’den başlamıştır? İlginçtir ama “galile” 	kelime itibariyle de “daire” anlamına gelmektedir. Yani sanki 	bir manada yürek içinde daireler halinde hareket eden ve bizde 	Yaratan’ı yansıtan nitelik daireciklerinden başlamaktadır. 	Çünkü ışığı kendince edindiğini sanan “yani alma arzusu 	içinde yanan” kişi zaten “alma arzusunun karanlığının” 	farkında değildir. O zaman bir “kalp noktası” açılışı 	söz konusu olmalıdır ki, ondan sonra yürek tamamen ışığın 	hazzına vermek için almanın hazzına varabilsin.



	 	KARANLIKTAKİLERE IŞIK





	 	Çoğunlukla Yahudi olmayanlardan oluşan bir bölgede Mesih İsa’nın 	sinagoglara gitmesini birazda manevi cihetimizle değerlendirecek 	olursak esasında henüz Yaratan konusunda yürekleri kabuk 	bağlamamış olan bir bölge içinde Yaratan’a meyil eden bir 	yürek eğiliminden içeriye ışığı sunabilmek Mesih’in 	yüreklerimize olan kurtuluş lütfü sunusuna güzel bir işaret 	oluşturmaktadır. Bu nedenle o yürek karanlığının bulunduğu 	yörede dikkat edilirse bir tarafta Yaratan’ın “sevgi ve ihsan 	O’lduğunun” bilincinde olmayanlar diğer tarafta ise 	“Yaratan’ı gizlilikte” algılayanlar yani bir Yaratan 	şuurunda olup O’nu edinmek yerine elleri ile kolları ile O’nunla 	ilişki kurabileceklerini düşünenler arasında Mesih İsa’nın 	müjdesini ilan etmeye başladığını görüyoruz. Bu noktada 	esasında her iki tarafında esas anlamda “mana yolunda” 	olmadıklarını da gözlemliyoruz. Yani dini bir seviyede olanlar 	da ya da dini bir seviye de olmayanlarda aslında kendi deneme 	yanılma yollarına göre hareket etmektedirler. Mesih İsa’nın 	müjdesi tam bu iki aşırı uç noktanın ortasındakinin yani esas 	orta yolun Yaratan’a yürüme yolu olduğunu sunmaktadır. Bu 	nokta işte “İsra-el’dir” yani “sırat-ı müstakim” yani 	“doğru yoldur”. Yani doğrudan, sağa sola sapmadan Yaratan’a 	kavuşturan Ruh’unda ve Mesih’inde dolu dolu ayaklar henüz 	yerdeyken yükseklerde O’lanla buluşma yoludur. O nedenle burada 	kimin neye inandığı, hangi mezhebe, dine tabi olduğu esas mesele 	değildir. Hatta inanca bir isim vermek de esas mesele değildir. 	Burada esas olan esası kavramaksızın yani inancı “Yaratan’ı 	Mesih’inde ve Ruh’unda” edinmek olarak algılamaksızın var 	olan herhangi bir yolun ve esasın “kainatın Efendisine uzanan 	yol olmadığı” ve “kendi başımıza kaldığımız” 	gerçeğidir.





	 	VE IŞIĞIN İLK HÜZMELERİ





	 	Hiç kuşkusuz Efendimizin o muhteşem yürekleri ve dolayısıyla 	canları kurtaran hizmetinin ilk sözcükleri yazılı metne göre 	iki hareketin ifadesidir. Bunlardan biri “tövbe” yani “dönüşüm” 	diğeri ise “göklerin egemenliği” yani değişim hareketidir. 	Şimdi bu bağlantılara daha yakından bakmamız gerekmektedir. 	Yani “tövbe” kelimesi yüz seksen derecelik bir istikamet 	değişimidir. Gidilen yoldan, düşünülenden ve harekete 	geçirilenden dönülmesi esasıdır. Bir şeyin tersine hareket 	etmektir. “Göklerin hükümranlığı” kavramı ise yükseklerin 	yetkinliğinin aşağıya çekilmesidir.





	 	Örneğin; “barış” kavramı yüksek, en yüksek bir değerdir. 	O zaman bu üst, bu en yüksek değerin aşağıya çekilmesi yani 	en yüksek yaşam kavramının aşağıya indirgenmesi ve aşağıda 	uygulanması değişim esasıdır. Ve “barış” kavramının 	bütün hayata indirgenmesi ve Yaratan’ın “barış” gibi, 	“sevgi” gibi, “sevinç” gibi daha bir çok niteliklerinin 	aşağıya çekilmesi aslında “değişimdir”. Yani gündelik 	yaşama, günlük yaşam birimlerine Yaratan niteliklerini 	çekmektir. Bu da dolayısıyla “Yaratan’ı edinmek”, O’nunla 	“eşit forma bürünmek” demektir. Mesih İsa’da yansıyan bu 	muhteşem niteliklerin bizde biçimlenmesi yani “Mesih İsa’nın 	mecaz anlamda ifadesiyle bizde biçimlenmesi” ile mümkündür.





	 	O zaman dikkat edilirse “Müjde” esasında sağ ve sol şeridin 	ortasında akan ve bizi sonuca götüren esas yolun işaret 	edilmesidir. Bu yolda yalnız ve yalnız “dönüşüm ve 	değişim’den” geçmektedir. Yani gerek o dönemin aşırı 	dinciliği ya da toplumsal putperestlik uygulamalarının insanları 	maddi yaşamları içinden alıp yüreklerinin manevi 	derinliklerinde esas kökleri olan Yaratanları ile buluşturacak 	değildir. İşte “Müjde” budur ve Mesih İsa ile ifşa olunmuş 	olması ve Mesih İsa üzerinde Mesihi seviyenin ilan olunmuş 	olması “kurtuluşun” beklenilen “kurtarıcı” ile ifadesi 	Müjdenin teori ve pratikte bize sunulmasıdır. Oysa bir çok 	asırlar ve hala günümüzde “Tora’nın” ifşasından sonra 	“Tora’nın başına gelenler” ne yazık ki “Müjde’nin 	yani İncil’in” başına da gelmiştir.





	 	YUKARIYI AŞAĞIYA ÇEKME





	 	Efendimiz Mesih İsa’nın ilk vaazı “Tövbe edin! Çünkü 	göklerin hükümranlığı yaklaştı” ifadesi esasında “gökleri 	yere çeken” gerçeğin ta kendisidir. Yani “ey insan şimdi 	maddi algının sınırlılığından soyun ve mananın 	derinliklerinde geldiğin ve gittiğin yerin bilincinde öze dön” 	şeklindeki bir ifade de karşımıza çıkan Mesih’tir. Yani o 	zaman bu öze dönüş hep beklenilen Mesih’in bende oturması, 	benden ifşa olunmasıdır. Buradaki “gök” tabiri elbette ki 	“yükseler” tabiridir. Yani aklın ulaşabileceği en büyük 	“mana noktaları”, bir başka deyişle “mananın dorukları”.





	 	O zaman bu dorukları aşağıya çekmek için yağmur ve kar için 	nasıl basınç değişimleri önemliyse kişinin alışkı, birinci 	doğasının değişimi de çok önemlidir. O zaman bu değişim 	içinde bizdeki birinci doğanın yani alışılmışın terki 	dönüşümü ve değişimi kendiliğinden getirmektedir. Ruh’un 	bu konuda bizi uyandırması Mesih’in bizde doğması anlamıdır. 	Mesih’in biz de doğması ise o zaman Ruh’ta ve gerçekte 	yepyeni bir insan niteliğinin daha doğrusu Yaratan suretinin 	bizden yansıması demektir. Bu da Efendimiz Mesih İsa’nın 	bahsettiği “yeni doğuştur”.





	 	Bu yepyeni bir başlangıçtır. Neden iyi haberdir? Yaratan 	öncelikle kaosun her adım tertibi, düzeni için “iyi oldu” 	demektedir. Yani “kaos” iyi için vardır ve “düzen” iyi 	için vardır. Çünkü kaos yoksa düzen yoktur. Kaos yoksa ve 	düzen yoksa iyi olan yoktur. İşte bu noktada o zaman “tövbe” 	ve “göklerin hükümranlığının” yakınlığı yani kaostan 	dönüş ve düzenin yerli yerine oturması esas olandır. O zaman 	bu “iyi olandır” ve “iyidir”. Bunun ilanı da “iyi 	haberdir”.





	 	Mesih İsa’nın bütün varlığında topladığı “İsrael” 	yani “Yaratan’a yürüyen” kavramında esasında bu muhteşem 	bütünlüğün yürüyüşüne işaret vardır. O zaman bu 	yürüyüşte “hükümranlığın” yani “kainatın Efendisinin 	kainat bütünlüğünün” varlığının farkındalığı “o 	hükümranlığı Mesih’te giyinmek” yani “üstüne almak, 	oturtmaktır”. Bu da ancak “yürünen manevi manada düşüncede 	ve uygulamada gidilen yolun değiştirilmesi ile mümkündür”. Bu 	dönüşüm ve değişimin hangi adımlarda arzulandığı meşhur 	“dağdaki vaaz’da” mevcuttur. Zaten temas edeceğiz.





	 	TEK MÜJDE





	 	O zaman ilk sözler, ilk ifade de “dönüşüm ve değişim” 	esasıdır. Yani “yer boştu ve şekilsizdi” ifadesinde 	Yaratan’ın “ışık olsun” emri doğrultusundaki “iyi 	haber” yani boşluğun ve şekilsizliğin doldurulup şekle 	girmesi burada yine tekrarlanmaktadır. Dolayısı ile Yaratılıştaki 	“kelime” ile Mesih’teki “kelime” aynı “kelam” olarak 	karşımıza çıkmaktadır. Yani “müjde” “yani esas haber” 	dönüşümün kesin olarak getireceği değişimdir.





	 	Bunun örneği, öncüsü olarak önce peygamberlerin sözleri ve 	sonra da Mesih İsa’da o düzeyin takdimcisi mevcuttur. O zaman 	Yaratan’ın Ruh’unun harekete geçirdiği yüreğin Mesih’i 	yüreğe alması doğal olarak “iyi haberin” içe alınıp 	pratiğe geçirilmesi olacaktır.





	 	Bu müjdenin yürekte yer etmesi için seçilen yerin “galile” 	yani “belli bir daire” olduğunu öğrenmiştik. Yani Mesih İsa 	bu hareketine Yahudilerin yani en azından “tek gizlilikte” 	olanların yani “biraz Yaratanı” algılayanların çok olduğu 	değil olmadığı bölgeden başlamıştı ve dolayısı ile o 	bölgede de “Yaratanı biraz algılayanlar” arasında 	başlamıştı. Yani bizim için de bunu yüreğe indirgediğimizde 	henüz Yaratan hakkında tam kabuk bağlamamış alanlarımızdan 	müjdeyi algılayarak ve elbette Yaratan’a eğilim gösteren 	arzumuz üzerinden yani içimizdeki havradan hareket ederek bunu 	devam ettirmemiz esas olacaktır. Bu noktada şu gerçekte ortaya 	çıkmaktadır. Yüreğimizdeki noktadan başlamak kaydı ile 	“dönüşüm ve değişim” müjdesi ve Mesih’te biçimlenme iç 	varlığımızın her seviyesine hitap edecek şekilde olmalıdır. 	Bu esas “sevgi ve ihsan O’lanın” “dönüşüm ve değişimle” 	“sevgi ve ihsan niteliğini” yani “Kendi suretine benzeme” 	unsurlarımızı bize sunmasıdır. Ve bu iç alemimizin bütün 	daireleri için geçerli olmalı ve her bir manevi seviyemizde aynı 	müjdenin vurgulanması esas olmalıdır. Ancak bundan sonra bizler 	kendimizi ıslah ederken etrafımızdakileri de farkında olmadan, 	bencillikle ve ukalalıkla değil ama kendimizle uğraşma 	safhasında bizden sızan Mesih’in ışığı ile başkalarını 	da ıslah etmeye başlamış olacağız.





	 	Mesih İsa’nın ilk vaazından yani ilk ifadelerinden sonra yani 	“dönüşüm ve değişimi” ifade etmesi ve bunu kendi üzerinde 	ifşa etmesi ile kendisine çekilen “dört” kişinin varlığı 	buna güzel bir göstergedir.





	 	Burada öğrencilerin ilginç tarafı her birinin bir yolla daha 	önce Mesih İsa’yı uzaktan da olsa tanımış olmalarıdır. 	Yani bunun bir başka ifadesi de şudur eğer bizler gerçekten 	yürekten Müjde’nin ifadelerini uygulamaya geçirirsek yani 	Ruh’ta ve Mesih’te dönüşüm ve değişim başlayacak olursa 	işte o anda bu “dönüşüm ve değişime” bir yolla 	hazırlanmış ve bunu arayan yürekler “bizi bulacaklar” ve 	“bize ıslah dönüşümümüz ve ıslah değişimimizde” yeni 	bir “dünya” oluşturacaklardır. Dolayısıyla böyle bir 	olguda “dünyanızı” inşa hareketi de başlamış olacaktır. 	“Kaos’ta olan dış dünyanızın fertleri Islah’ta yani 	düzende” yepyeni bir dünyaya girmenize neden olacaktır.





	 	Burada bu yeni dünya oluşumunda yani yeni bir “mana gurubu” 	oluşunda guruba dahil olmanın anlık bir hadise olduğunu 	görüyoruz. Yani “o tek müjdenin” dönüşüm ve değişim 	müjdesinin yüreği hazır olanları, Ruh’ta yüreğinde nokta 	oluşmuş olanları hemen dönüşüme ve değişime getirdiğini 	görüyoruz. Hemen ağlarını bıraktılar ifadesinde bu 	insanların guruba dahil olmadaki “dönüşüm” pratiklerinin 	hangi düzeyde olduğu oldukça açıktır.





	 	BENİ İZLE





	 	Bu sözün kendi içindeki gücünü hissetmek için Mesih İsa’yı 	bir bütün olarak algılamak esastır. Mesih vaat edilen, 	beklenilen kurtarıcıdır. Burada aynı zamanda “İnsan-ı Kamil” 	yani Yaratan’ı tüm nitelikleriyle bedende ifşa etmek, edinmek 	üzere yaratılmış olan insandan beklenilen de “İnsan- Kamil” 	olması yani “Yaratan sureti” olmasıdır. Bu bağlamda bu 	muhteşem beklentiyi “Mesih İsa” kendi üzerinde toplayıp ilan 	etmektedir. O zaman “Adem düzeyindeki” insanı benliğini fark 	ettikten sonra “sevgi ve ihsan niteliğine” ulaştıracak yani 	Yaratan niteliklerini üzerinde yansıtabilecek bir hale getirecek 	bir yolu takip etmesi icap etmektedir. Bu yol normal, standart, alma 	arzusunda, kendi benliği üzerinde sürekli kendi için alıp duran 	bir durumda yaşayan insani düzeyden farklı bir yol olmalıdır. 	Bu da tamamen yüzde yüz dönüşüme niyet etmek ve bu dönüşümü 	pratiğe dökmek yani değişime tabi tutmak esastır. O zaman bu 	Mesih’in yoludur. Yani “mana yoludur”. Bu nedenle efendimizin 	sözündeki güç “hakiki değişime taşıyan dönüşümün 	gücüdür”.





	 	Bu çağrının gücü esasında Yaratan’ın Ruh’unun kalpte bir 	nokta oluşmasında güç olarak görülmektedir. Dört öğrencinin 	Mesihi müjdeye hazır olmasında olduğu gibi. Nokta mevcuttur 	şimdi kurtuluş lütfünün dokunması gerekmektedir. “Ardım 	sıra gel”. Bu ifadelerle noktanın içine Mesih tohumu 	atılmıştır. Ve hareketlilik başlar. Bu hareketle süreklilik 	yani Ademin Mesih’i takibi başlar ve şimdi diğer seviyeler 	aşılmalıdır.





	 	Sözün gücü ki, burada bu söz kelimelerden ziyade “hocanın 	yürekleri uyandırması anlamındadır”. Yüreklerin uyanmasında 	bu iç uyandırışı “beş” adım izlemektedir. Bunlardan biri 	ister istemez dönüşüm çağrısına tabi olma gelmektedir. Bu 	İTAAT’tir. Bu farkında olmadan bir yürek bütünleşmesidir. 	Ancak edinilen bir takım değerler hakiki ve yürekten bir itaatle 	kabul edilir ve o değerlerin ardı sıra yürünür. Bir diğer 	adım esas müjdenin birincil koşulu olan TÖVBE yani DÖNÜŞÜM 	hareketidir. Yani kalp noktasının açılması bizi ışığa 	kenetleyecektir. Aldığımız ışığı kendimiz için aldığımızın 	ve kabımızdan taştığının ve fazlalığı nedeniyle gözümüzün 	kör olduğu ve şimdi kalp noktamızın açılması bütün filtre 	sistemlerimizi işlettiği için başka bir boyutta algıladığımız 	ortaya çıkmaktadır. Bu ister istemez ışığa hayran, hayran 	bakmamız takılıp kalmamızdır. Gözümüzü ayıramamamızdır. 	Yani itaattir. İtaat, içsel körlüğümüzü ve aydınlıktaki 	karanlığımızı aydınlatmaya başlayacağı için artık aynı 	hat üzerinde yürümemiz mümkün olmayacaktır.





	 	Dolayısı ile bir dönüşüm başlamış olacaktır. İşte bu 	tövbemizdir. Ve sonra ÜST AKLA TUTUNMA adımı harekete 	geçecektir. Yani dönüşümün değişime neden olması için 	sürekli olarak bir üste bakmakla mümkündür. Burada Mesih İsa’da 	biçimlenmekte aslında “hocaya” yani “bir üst akla tutunma” 	vardır. Bu şarttır çünkü “doğal olarak ilk doğamız” 	yani “yaratılıştan gelen insani doğamızın” bizdeki pratiği 	çoktur eğer itaat ve dönüşümden sonra üst akla tutunma 	olmazsa o zaman en ufak bir fırsatta kendi birincil doğamıza 	dönmemiz çok normal olacaktır ve böylelikle değişim olmaksızın 	dönüşüm geriye işleyecek ve O’na değil kendimize itaat 	devreye girecektir. Ve elbette itaat, tövbe (dönüşüm) ve üst 	akla tutunma bizi inanılmaz bir limana getirecektir. Bu limanda 	manevi tecrübelerle Yaratan’ı edinmiş bir yüreğin GÜVENİ 	vardır. Bu liman güven limanıdır.





	 	Çünkü artık Yüce Allah’a iman sadece bir ilahiyata, anlatılan 	öykülere, bir kaç bize hoş gelen sözlere inanmak değildir. 	Yaratan’ı “Sevgi ve İhsan” nitelikleriyle “kendi benimizin 	üzerinde” artık “kendi için alan değil de” “başkası 	için alan” değişimi içinde edinmiş olma prensibi içinde 	inanmaktır. Bu yaşamdır. Efendimizin dediği “bol yaşamdır”. 	Yaratan’da yerli yerinde varlığımızın amacını yaşayarak 	edinmiş olmak zaten Yaratan’ı bendeki Mesih’te bilmek 	anlamındadır. Bu da başı ve sonu belli muhteşem bir kainat 	sistemi içinde Yaratan düşüncesinde esenliktir, güvendir.

	 	Eh dolayısı ile böylesi bir manevi hareketlilik DAYANMA gücünü 	getirmektedir. Bu da beşinci ve hepsinin bir bütün oluşturduğu 	“izleme noktasıdır”.





	 	ÖĞRETİ VE İYİLEŞME





	 	Müjde’nin yolunda Ruh’un işleyişinde ve Mesih’in bizde 	inşasında yürümek esasında kainata ışığın hem bize hem de 	etrafımıza ifşasını getirmektedir. Yani bu hem içe hem dışa 	yansıma hareketidir. Ve sonucunda iki şey husule gelmektedir. 	Bizden yansıyan Yaratan’ın “sevgi ve ihsan” niteliği ve 	dolayısıyla “dönüşüm ve değişimimizdeki” O’nun teorik 	varlığının pratiğe indirgenmesidir. Bu bağlamda da kaos ıslaha 	dönüşeceği için öğretiş kaosun farkındalığını ve 	iyileşmede ıslahın gerçekliğini hem bize hem kainata bizden 	ilan etmiş olacaktır.





	II. İNSAN-I KAMİL (Matta 5:1-16)





	 	Ne mutlu ruhta yoksul olanlara! Göklerin hükümranlığı 	onlarındır-Mt.5:3





	 	Dünyanın her yerinde ister sözlü ister yazılı olsun toplumları 	yönlendiren insanlara bir arada yaşayabilme ortamını sağlayan 	hep belli başlı temel öğretiler, temel prensipler vardır. Kimi 	bir diğerine göre daha sıkı, kimi bir diğerine göre daha 	gevşek gibi görünür ama hep esasında o toplumu, o koşulu, o 	koşuldaki insanı yansıtır bütün bu öğreti ve kurallar. Fakat 	bazı öğretiler ya da yaşam prensipleri öylesine evrenseldir ki, 	sanki çıktığı yöreden bir ok misali dünyanın bağrına doğru 	hareket eder durur ve birden bire bütün bu öğreti ve prensipler 	adeta dünyaca sahiplenilir. Ve ilginç tarafı bu tarz en üst 	öğreti, düşünce ve prensiplerin bir çoğunun yayıldığı 	çağda günümüzdeki iletişim araçlarının hiçbiri de 	ortalıkta yoktur. Ama söylenilenler o kadar etkindir ki, adeta 	dünya “susamışlık içersinde” bir sünger gibi bütün bu 	öğretileri, düşünceleri ve bu üst prensipleri içine çeker. 	Bir çok öğretiler ve prensipler esasında bütün dünyada insan 	toplumunu, insan ilişkilerini, toplumsal yaşamı doğrudan ya da 	bir şekilde etkilemiş olmakla birlikte çok azı doğrudan insanı 	esaslı insan seviyesi diyebileceğimiz o –insan-ı kamil- yani 	esas Yaratan suretine dönüştürüp değiştirebilecek bir 	niteliktedir.





	 	DÖNÜŞÜMDEN DEĞİŞİME





	 	Esasında Mesih İsa’nın ilk vaazında söylediği iki önemli 	kelimenin hayata geçirilmesi esas olandır. Oysa bir çoğumuz 	“Müjde” kelimesi ile sadece “Efendimiz İsa’yı” 	bağdaştırıyor ve İsa’yı yüreğimize almakla eş tutuyoruz. 	Bu temel olarak doğru olmakla birlikte esasında “Müjde” bir 	büyük dönüşüm ve değişimin giriş kapısı olarak karşımızda 	durmaktadır. Yani “Müjde=dönüşüm ve değişim” olduğunu 	daha önce ifade etmiştik. O zaman hemen aklımıza şu soru 	geliyor ne şekilde, hangi koşullarda, bu dönüşüm ve değişim 	neye doğru bir dönüşüm ve değişimdir.

	 	Bu dönüşüm ve değişimin sonu ne olacaktır. İşte bütün 	bunlara baktığımızda biz esas itibariyle dağdaki vaazlarında 	Efendimizin Müjde’nin bu iki önemli esasının nasıl hayata 	alınacağı ve ne yolla etkinlik oluşturacağını ve bizdeki 	dönüşüm ve değişim hareketinin ne olduğunu, nasıl olduğunu 	ve nasıl sonuçlanacağını ifade edip durmaktadır.





	 	Bu bağlamda Mesih İsa’nın müjdesi olan “tövbe-dönüşüm” 	ve “göklerin egemenliği-yani her güne yayılan değişim” 	esasında “dağdaki vaaz” olarak nitelediğimiz efendimizin o 	çok meşhur öğretileri ile açıklanıp yukarıdan aşağıya 	çekilmesi gereken Yaratan’ın hükümranlığı, yükseklerin 	hükümranlığı diyebileceğimiz dönüşüm ve değişim yaşamı 	için gerekli aşağıdan çalışma ifadelendirilmektedir. Kısacası 	Mesih İsa’nın hayat öğretişlerinin dorukları olan bu 	bölümlerdeki ifadeler tövbe sonrası edinilmesi gereken “göklerin 	hükümranlığının” ne demek olduğunun açıklamasıdır.





	 	Bu noktada nedense “göklerin hükümranlığı” konusunun 	netleştirildiği bu bölümler bir çok zaman Mesih’i izlediğini 	söyleyenler için “okunması gereken özlü sözler” mahiyeti 	dışına pek çıkamamıştır. Bunun bir neden Yaratan yolunda 	yürüyenlerin bütün kutsal yazılar bütünündeki edinimlerinin 	esasında tek bir öyküyü ve Yaratan’la Yaratılan arasındaki 	“sevgi ve ihsan” ilişkisini anlattığını kavrayamamaktan 	“eski antlaşmayı” “yeni antlaşmadan” ayıran bir 	zihniyete sahip olmaktır. Henüz Mesihi çağ gelmemiştir ki, 	dolayısı ile böyle üst standartların uygulamaya geçmesi çokta 	ihtimal edilecek bir durum değildir. Diğer tarafta da çok radikal 	bir yaklaşımdır ki, bu vaaz prensipleri adeta birer şer-i hüküm 	olarak algılanmaktadır. En ufak bir parçası dahi bir kural 	olarak uygulanmazsa kişi Yaratan önünden adeta sökülüp 	atılacaktır. Bir başka yaklaşım ise bu öğretileri sosyal 	hizmetlere çeken algılayıştır.





	 	Oysa dikkat edilirse kainatta insanların kurumsallaştırdıkları 	manevi yaşam modellerinin ortaya koyduğu bir çok din ve mezhep 	bulunmaktadır.

	 	Oysa Efendimiz İsa’nın ifadelerinde zaten var olan sinagog 	ibadet sistemi ve lokal ibadet anlayışı ve tapınak anlayışı 	üzerine manayı yerleştirmiş ve kurumsal olmayan bir manevi 	doktrin ve prensipler zincirini vaaz yoluyla halkın yaşamına 	doğal yoldan ve doğal bir yaşama biçimi olmak kaydı ile 	ulaştırmaya çalışmıştır.





	 	Demek ki esas olan kurumsal bir yapıya ihtiyaç olmaksızın halkın 	doğal atmosferi içersinde Yaratan’ın saran ışığı ile 	açılan yüreğine Mesih İsa’nın müjdesi olan dönüşüm ve 	değişimi indirgeyebilmesidir. Bunu da henüz Mesih gelmedi diye 	bir bekleme durumunda yada şer-i hüküm durumunda ya da sadece 	sosyal içerikli faaliyetler durumunda algılamadan yapması 	esastır. Ve esasında Efendimizin tüm söylemlerinde bu doğal ve 	güncel hayat içindeki dönüşüm ve değişime yaptığı 	vurgular çok açıktır.





	 	DEĞİŞİM YOLUNA GİRİŞ





	 	Dolayısı ile Mesih İsa’nın buradaki öğretişleri esasında 	ilk vaazı ile doğrudan ve özden bağlantılıdır. Öncelikle 	dönüşüm esastır. Dönüşüm demek “tövbe” demek ise bu 	tövbeye gidiş kesinlikle yüreğin öncelikle samimi bir niyet 	için Yaratan’ın saran ışığına açılması gerekmektedir. Bu 	kalp noktası esasında “dönüşüm ve değişim” çağrısına 	yani Müjde’ye itaati getirecektir ve itaat de yani bu “Müjde’ye” 	“bu çağrıya tabi olmakta” dolayısı ile “kararlı bir 	dönüşümü” yani “tövbeyi” beraberinde getirecektir. Ve 	tabi bu adımdan sonra kişinin lütufla açılmış yüreğine bir 	üst akıl yani hoca bulması gerekmektedir ki, dönüşüm değişimi 	yani “göklerin hükümranlığın’da” aşağıya çekebilsin. 	Üst akla tutunmak, yüreğe hoca edinmek işte bu noktada Efendimiz 	İsa devreye girmektedir ve “dağdaki vaaz” esasında bu üst 	akla tutunma konusunda bizleri irşat eden mürşidimize tabi 	olmaktır. Bu bir müddet sonra Yaratan’ı edinme ve O’nunla 	eşit formda olması açısından Mesih İsa’ya güveni ve 	dolayısı ile öğreti ve yaşamının yaşamımızda güven 	oluşturmasına neden olacaktır ve artık bu noktadan sonra da 	Yaratan’la eşit forma dönüşene kadar yani “Mesih’inde 	Yaratan suretine” dönüşüne kadar bizler artık her şeye 	dayanabilir olmuş oluruz.



	 	Bu sıralamaya baktığımızda o zaman İsra-el olmak yani 	Yaratan’a yürümek kavramında Ruh’un açtığı yolda Mesih’in 	kurtarışında bizim için dağdaki vaaz Müjdenin yaşamımızdaki 	işlerlik yollarıdır. Ne gelecekte Mesih’in gelişinde yaşanacak 	bir yaşamın ifadesidir, ne şer-i olarak harfiyen uygulanması 	şart olan bir prensipler bütünüdür ne de sosyal hayatı 	geliştirmek için var olan prensipler zinciridir. Bu Mesih’i 	düzeyde “kendi beni için almaktan” “sevgi ve ihsan O’lan” 	Yaratan’ı Mesih’inde ve Ruh’unda yansıtmak için Müjde’nin 	yani “dönüşüm ve değişim” çağrısının hayata 	indirgenmesi yolları ve sonuçlarıdır. Kısacası bu samimi bir 	biçimde Yaratanı Mesih’inde edinmeye çalışan bir samimi 	Ruh’ta imanlının yeni yaşam tablosu ve yansımasıdır.





	 	Bu nedenle Mesih İsa’nın özellikle bu vaazının “ne mutlu” 	ifadesiyle başlayan cümlelerinde aslında “Ne mutludur, yani o 	insan ne kadar şanslıdır ki, hakikaten istisnai bir şeye 	sahiptir yani kimsenin sahip olmadığı bir şeye sahiptir, 	hazların en büyüğünü duymalıdır” gibi çok geniş bir 	manayı içermektedir. Yani bu şöyle bir misalle anlatılabilir 	“bir kişi çok zevk alarak yaptığı ve tatmin olduğu bir işe 	sahipse ve bu işle ekonomik olarak da tatmin oluyorsa, koşulları 	itibariyle de tatmin oluyorsa” işte o durumda o insana “ne 	mutlu sana” denildiğinde buradaki mutluluğun esasında sadece 	sevinme olmadığı açıktır. İşte burada Mesih İsa’nın 	ifadelerinde de esas olarak bir insan Yaratan’da duyulabilecek en 	büyük hazzı, en yüce yürek hazzını hissederek yaşaması 	gereken koşulları ifade etmektedir. Bu koşullar bir insanın esas 	en üst hazları alabileceği ve insan-ı kamil düzeyine insanı 	ulaştırabilecek koşullardır ve bu nedenle bunları yapabilene 	“ne mutludur”, bunları yapabilene “en üstündür”. Biz 	insanlar olarak en muhteşem ve en haz veren, en derin kalbi 	mutlulukları veren şeylerin hep maddeyle bağlantılı olduğu 	kanaatindeyiz. Bu da doğal olarak bedende olmamızın ruhumuzun bir 	beden içinde dünyayı algılamasından kaynaklanmaktadır. Oysa bu 	noktaya yani Yaratan’dan olan ruhlar olduğumuza ve maddeyle 	geçici bir temas içinde olduğumuza çok iyi vurgu yapmaktadır 	efendimiz İsa. Ve bu nedenle esas hazların dönüşüm ve 	değişimle manevi bir yaşamı beden yaşamımız içine çekmekle 	mümkün olduğudur.



	 	DEĞİŞİM YOLUNUN AŞAMALARI





	 	Efendimizin, Müjde ile davet ettiği kurtuluş yaşamında dönüşüm 	ve değişim esası teşkil ettiğine göre bu esasın üzerine bina 	edilecek olan kabın nasıl bina edileceği "dağdaki vaaz" 	prensipleriyle aleni bir şekilde ortaya dökülmektedir. Güneşin 	ışınlarının gerçekten güneşin ışıkları olarak yer alması 	için yani güneş ışınlarının hakikaten yansıması için esas 	olan şey esasında ışınların çarptığı karşılayıcı 	engellerdir. Burada da durum aynıdır. Yani bir kap oluşturmaksızın 	Yaratan'ın o en üst düzeyde varlığının yansıması 	gerçekleşmeyecek ve doğal olarak haz alma imkan dışında 	olacaktır. Peki, o zaman bu şu demektir yani dönüşüm ve 	değişim için lazım olan kaptır ve bu kabı oluşturmamız 	esastır. Bu kap nasıl oluşacaktır? Bu kabın oluşmasına temel 	esas yürekte "gönül gözü" ya da "kalp noktası" 	dediğimiz o farkındalıktır. O zaman buradaki bütün prensipleri 	Mesih İsa'nın yaşamıyla yürekle bütünlemek bize otomatik 	olarak Yaratan formuna getirmiş olacaktır. Bu form eşitliği 	noktalarında da doğal olarak Yaratan'ın ışığı aynanın ya da 	herhangi bir yansıtıcının güneş ışığını üstüne çekip 	yansıtması gibi oluşturulan yaşam kabıyla ve daha doğrusu 	manevi manada Yaratan ışığına açıklıkla bir kap oluşmuş 	olacaktır. Bütün bu aşamalar daha çok daha çok bizim Mesih 	İsa'da biçimlenmemiz, Efendimizin yaşamını giyinmemiz ve 	Yaratan Ruh'unun yönlendirişinde bir hayat sürmemizdir. Şimdi bu 	ışığı yansıtmak için kap oluşturan prensiplere bakalım;





	 	1.Ne mutlu ruhta fakir olanlara! Çünkü göklerin hükümranlığı 	onlarındır. Buradaki yoksulluk sürekli olarak Yaratan'ın 	görkeminde, mana yolunun harika işleyişinde, kaosun karşısında 	düzenin dinginliğinde kişinin kendi yetersizliğini, eksikliğini 	fark etmesidir. Bu eksikliğin farkındalığı esasında Yaratan'ın 	üst değerleri ile kişi arasında dua oluşturmaktadır. Demek ki 	Efendimiz Müjde'sinin hemen arkasında ilk dönüşüm sonrası 	değişim adımı olarak kişinin manevi eksikliğini fark etmesi 	olarak ifade etmektedir. Zaten eksikliğin bilincinde olmak tamlığa 	doğru hareket etme ihtiyacını da görebilmek demektir ve bunu 	görmek bir de hareketi getirebilirse hakikaten kişi "göklerin 	hükümranlığını" aşağıya çekmeye başlayacaktır.





	 	2.Ne mutlu yaslı olanlara! Çünkü onlar teselli 	edileceklerdir. Çoğu zaman buradaki üzüntüyü de 	algılayamıyoruz. Burada neye ve ne için üzülmemiz gerekiyor? 	Buradaki üzüntü aslında bu eksikliklerinin farkında 	olmalarından duydukları üzüntüdür. Zaten bu üzüntü 	"eksiklerini tamamlama, arayı kapatma arzusunu oluşturacak 	olan bir hissediştir. Dolayısı ile bu arayı kapatma arzusu da 	"dua" olarak isimlendirilmektedir. Yeşaya 40:2'de 	Yaratan'ın ifadesi olarak ifade edilen "avutan halkımı" 	sözlerinde aslında "kendi alma arzuları" içinde 	yaşadıkları durumlarından çıkış yolu olduğu ifade 	edilmektedir. Efendimiz İsa'nın vaazında da kendi üzerindeki 	"Yaratanla eşit formda" olma bütünlüğünde esasında 	bu eksikliğin farkındalığı ve üzüntüsünü çekenler için 	umudun yolu hazırdır.





	 	3.Ne mutlu yumuşak huylu olanlara! Çünkü onlar yeryüzünü 	miras alacaklardır. Esasında "yumuşak huy" 	ifadesinde daha önce de dediğimiz gibi kolay insan olma, daha üst 	nitelikleri çabuk edinebilme, boyun eğebilme, insanları 	incitmeme gibi bir çok kavramla birlikte kendi çapında disiplinli 	olma ve iyiye doğru kolay eğitilebilme eğilimi olma gibi bir çok 	iyiye eğilimli kavram vardır. Yeryüzünün bütün getirileri 	aslında sakin, ağır başlı, kibar, kolay öfkelenmeyen, belli 	bir hayat disiplini içinde olan, eksikliğinin farkında ve 	bunlar için üzüntü duyabilen bir kişi için genelde değer 	taşımaktadır. Bu tür bir kişi kendisine sunulan bütün 	nimetlere kıymet vereceği ve yetinebileceği için doğal olarak 	bir anlamda "yeryüzü nimetlerini" edinmiş bir 	kişidir. Esasında "eksikliğinin farkında" ve "bu 	eksikliklerden üzüntü" duyan kişinin bu durumdan kurtulması 	için "yumuşak bir huya" sahip olması esastır. Çünkü 	yumuşak huy bir üst aklı aşağıya davet edecek dolayısı ile 	içinde bulunduğu konumdan kurtulabilme niyeti oluşturacaktır. 	Yani bir başka deyişle eksikliğini tamamlamak için Yaratan'a dua 	yükseltecektir.





	 	4.Ne mutlu doğruluğa acıkıp susayanlara! Çünkü onlar 	doyurulacaklardır. Ancak yumuşak huylu olan yani üst akla 	tutunabilecek olan ve eksikliğine üzülerek bu eksikliği ortadan 	kaldırmak için yumuşak huylulukla eksikliğini tamamlayacağı 	yolları yani Yaratan'ı edinme (form eşitliği) yollarını arayan 	kişi kurak çölde aç ve susuz kalmış bir kişi gibi olacak ve 	esasında bu hareketinin, bu yönelişinin de sonucunu alacaktır. 	Efendimizin dikkat çektiği noktalar aslında "kalp noktası 	açılmış kişinin" bu noktadan hareketle Yaratan'a yönelme 	yani İsra-el (Yaratan'a doğru yürüyen) olma aşamalarıdır.





	 	5.Ne mutlu merhametli olanlara! Çünkü onlar merhamet 	bulacaklar. Bu vaazdaki bu "dönüşüm sonrası değişim" 	basamakları gerçekten bir çiçeğin açma aşamaları gibidir. 	Sanki çiçek güneşin ışıkları ile ışıkların geldiği 	tarafa yönelmiş ve o yöneldiği tarafta da yavaş yavaş açmaya 	başlamıştır. Esasında "Yaratan'a yürüyen" yani 	(İsra-el-asla bugünkü devlet ve millet anlamında değil) bu 	basamaklarla Yaratan'a açmakta ve Ruh'unda Mesih olmaktadır. Şimdi 	bu noktada Yaratan'ın sevgi ve ihsanını yansıtma aşamasına 	gelinmektedir. Bu merhamet basamağı esasında "içsel 	değişimin" temel göstergeleridir. İsa Mesih'in yüreği 	buradadır. Yani merhamet yüreği Yaratan'ın sevgisinin 	açılımıdır. Sevgi karşılıksız olarak Yaratan'da lütuf 	olarak bütün varlık alemine sunulmaktadır. Merhamet eden zaten 	bunun farkında olandır ve karşılıksız sunulan merhameti zaten 	aldığını fark edecektir ve zaten merhametin esas kaynağını 	bulmuş olacaktır.





	 	6.Ne mutlu yüreği temiz olanlara! Çünkü onlar Allah'ı 	görecekler. Sevgi ve İhsan Yaratan'ın ta kendisidir. Yani 	bütün bu kainatta Hiç-Varlık olan o muhteşem Yaratan Ruh'u ve 	Mesih'inde bize takdim ettiği varlığını esasında iki nitelik 	olarak açıklamaktadır: "Sevgi ve İhsan". O zaman bu 	iki nitelik a.Eksikliğin fark edilmesi ile b.Bu 	eksiklik için üzüntü duyulması ile c.Bu eksikliği 	gidermenin yolunun samimi bir biçimde yumuşak huyluluktan 	geçtiğinin idrak edilmesi ile d.Bu yumuşak huyluluğun üst 	aklı aramaktan kaynaklı doğruluğa açlığı ve susuzluğu 	getirmesi ile ve e.dolayısı ile esas doğruluğun 	Yaratan'la form eşitliği olduğu gerçeğini yani "Sevgi ve 	İhsan O'lan'ı" benim kendi öz varlığımda "Sevgi ve 	 İhsan" olarak hissetmemle bende kendisini göstermektedir. 	Yani Mesih İsa bize Yaratan'ı edinerek "Adem seviyesinden" 	"Mesih seviyesine" yükselmenin basamaklarını burada 	vermektedir.





	 	Mesih seviyesi "İsa Mesih'te Ruh'un yardımı ile biçimlenme" 	seviyesidir ki bu yaratılmamızın gayesi olan "Yaratan 	sureti" olma seviyesidir. Bu seviyede insan artık "insan-ı 	kamildir" ve sonuç "gelinen kaynağa Yaratan'a kesin 	dönüş ve O'nla bütünleşmedir". Bu zaten cennettir. Yani 	ruhların en üst noktada Yaratan'ı yüceltip O'nda sonsuza dek en 	üst hazlardan oluşan ışığı aldıkları nokta.





	 	Görüldüğü gibi bu altı daire aslında bizi maddi dünyadan 	manevi dünyaya getirmektedir. Bu altı nokta üzerinde çalışma 	adeta bizi Adem suretinden Mesih düzeyinde Yaratan suretine 	getirmektedir. Ve buradan yedinci nokta yani yeni yaşam yeni dünya 	ortaya çıkmaktadır. Bu noktada üst dünyaları edinmişlik söz 	konusudur. Adeta burada yepyeni bir doğuş vardır. Çünkü bu 	noktada artık yürek "kötü gören gözü çoktan kör 	etmiştir". Yani Yaratan gibi "her şeyin iyi olduğunu" 	görmektedir.





	 	Bu altıncı nokta artık yeni dünyadaki yeni insanı doğuran 	noktadır. Bütün nitelikler, bütün Yaratan'a dönüşüm ve 	değişim esasında bu noktada yani "yüreğin temiz" 	olduğu noktada birleşmekte ve ıslah edilmiş bir insan insanı, 	Yaratan sureti insan ruhunu yeni bir dünyaya getirmektedir. Bu 	Yaratan'ın benden ifşasıdır. Bu Mesih İsa'ya bürünmedir. Ve 	bu yeni dünyada insan iki "sevgi ve ihsan O'lanı" maddi 	beden içinde efendimiz Mesih İsa'nın manevi ifadelerle yarı 	insan-yarı ilahiliğini "sevgi ve ihsan'ı" yani 	edindiğini yansıtarak yaşamını sürdürmeye ve kendi ıslahı 	ile dünyasını da ıslah etmiş olarak ve bunda devamlılıkla 	yaşamaya devam eder. Bu insanda "sevgi ve ihsan" niteliği 	"esenlik" ve "doğruluk" niteliklerinde 	ışımaktadır. O zaman bu son iki niteliği de Efendimiz Mesih'in 	şu iki önemli prensip öğretisinde görüyoruz.





	 	7.Ne mutlu barışı sağlayanlara! Çünkü onlara Allah 	oğulları denecek. Yukarda bahsettiğimiz bütün aşamalar 	üstünde artık altı önemli manevi basamağı (mecazen manevi 	dünyayı) aşan Mesih'in Müjdesindeki samimi kurtuluş bulmuş 	kişi yeryüzünde sadece barışı, esenliği sağlayan, yansıtan, 	ifade eden, koruyan kişidir. O Mesih'in bütün manevi üst 	dünyaları aşağıya çeken yaşamını yansıtmaktadır.

	 	Yani o kişi artık "Sevgi ve İhsan O'lan" yüce 	Yaratan'ın "Sevgi ve İhsan" niteliğini üzerinden 	yansıtan kişidir. O kişinin iç alemindeki sükunet, huzur, haz, 	barış, esenlik yani Yaratan'ın ışıkları Mesih İsa'da 	dinginleşmiş Ruh'un yönetimindeki yaşamı ile dışa 	yansımaktadır. Dolayısı ile bu insanlar bu iç barışlarını 	dışa da yansıtmaktadırlar. Ve kaos içinde ıslahın simgesi 	olarak kaos içindeki her kişiyi üzerlerine çekmektedirler.





	 	8.Ne mutlu doğruluk uğruna zulüm görenlere! Çünkü göklerin 	hükümranlığı onlarındır. Yaratılış gayesinde "benini 	fark eden insanın" "Yaratan suretine" dönüşerek 	Yaratan'ı yansıtması esastır. Bu yansıtmada farklı düzeylerde 	ve bencillikler içindeki insanlık arasında bir sürtüşme 	demektir. Yani piramidin ilk basamağında cansızlar hakimiyeti 	vardır aynen öyle daha üstünde bitkiler ve daha üstte hayvanlar 	ve en üstte yani bütün bu saydığımız seviyelerden daha az 	miktarda insanlık düzeyi vardır. Bu maneviyatımızla 	karşılaştırılırsa esasında en üst seviyeye yani insani 	düzeye çıkmak oldukça zorlu bir yolculuktur. Bu nedenle 	Efendimiz İsa'nın lütfundaki kurtarışında bizler yukarıya 	çekiliriz. Yani piramidin üstüne. O noktada artık "kişinin 	kendi beni için alması" diye bir şey söz konusu değildir. 	O noktada "hep sevgi ve ihsan" sunumunda "komşusuna 	vermek için alması" söz konusudur. O zaman doğruluk yani 	"sevgi ve ihsan O'lma" bu nitelikleri yaşama konusunda 	toplumla, insanlarla hep sürtüşme söz konusudur. Ve dolayısı 	ile "ıslah" arzusu, "dönüşüm ve değişim" 	arzusu kendi "bencil" düzeylerine alışmışları 	rahatsız edecektir. Ve öyle ya da böyle zıtlığın zulmü 	başlayacaktır. Ama Efendimiz Mesih İsa'nın öğretisinde işte 	bu nokta artık esas önemli olanın yani "göklerin 	hükümranlığını" bize kadar çeken bir durumdur. 	Hükümranlık budur. Artık Yüce Yaratanı edinme söz konusudur. 	Artık yüce Yaratan buradadır. Mesih İsa'da ifşa artık 	Mesih'le bizde ifşadır.





	 	Bütün bu dönüşüm sonucu değişimi tamamlama yolundaki Mesih 	İsa'da biçimlenen Ruh'un rehberliğinde Yaratan'ı edinme 	yolundaki kişiler esasında peygamberlik düzeyini de yansıtan 	kişilerdir. Dikkat edilirse "doğruluk uğruna zulüm 	görenler" aynı peygamberler gibi zulüm görmektedirler.





	 	Çünkü onlar herkesin doğru bildikleri üzerine yükselmiş ve 	esas doğruyu "sevgi ve ihsanı" yansıtmaya gayret 	etmişlerdir. Şimdi Ruh'un yönlendirişinde Mesih'te "kalp 	noktaları" açılan kişiler de aynı şeyi yapmaktadırlar. 	Bu da zavallı bir durum değil aksine sonsuzlukta Yaratan'la bizi 	bütünleştiren kısacası sevinç getirmesi gereken bir 	durumdur. Çünkü Mesih İsa'da kurtuluşu gönenen bir kişi 	Ruh'un önderliğinde Yaratan'ı yücelten ve O'ndan sonsuza kadar 	zevk alan bir kişi olarak O'nunla Mesih'inde ve Ruh'unda 	bütünleşmiş olacaktır.





	III. TUZ VE IŞIK OLMAK (Matta 5:13-16)





	 	Yeryüzünün tuzu sizsiniz…Dünyanın ışığı sizsiniz –

	 	Mt.5:13-16





	 	Efendimizin ilk açılımında ifade ettiği “dönüşüm” ve 	“değişime” çağrı ve bu çağrının açılımı yani 	“göklerin hükümranlığını” aşağıya çekmek esasında 	büyük bir değişim çarkının işletilmesidir. Doğal olarak 	birinci doğamız olarak “Adem” düzeyindeki farkındalığımızda 	fark ettiğimiz henüz dönüşüm ve değişime uğramamış 	doğamız esasında “dönüşüm” ve “değişim” müjdesini 	aldığı anda aslında bir sürecin içine çekilmiş olmaktadır. 	Bu süreçte ilk önce bu çağrıya kulak kabartıp çağrıyı 	ciddiye almak gelmektedir. Bu ciddiyet aşamasında aslında rol 	oynayan itaatimizdir. Yani bu çağrının ardı sıra gitme 	kararlılığına sahip olmak önemli bir adımdır. Bu adım bize 	“tövbe” dediğimiz ve bizi değişime daha doğrusu değişimin 	sürekliliğine taşıyan değişime getirmektedir. Bu aslında 	dönüşümün olmazsa olmaz iki aşamasıdır. Çağrıya uyum yani 	itaat ve elbette tövbe yani kararlılık içinde fark edilen ego 	üstündeki birinci doğanın ikinci doğaya dönüşümüne 	yönelmek. İşte bu iki aşamalı girizgahtan sonra artık 	“göklerin egemenliğinin” aşağıya çekildiği “değişim” 	süreci gündeme gelmektedir. Bu süreçte de olması gereken bir 	üst aklın yani düzeyin bize sunulması gerekmektedir ki, 	bulunduğumuz seviyeden yani “Adem düzeyinden” yavaş yavaş 	Yaratan’ı edinme yani Mesih İsa’da biçimlenme, sunulan 	kurtuluşu edinme ve gönenme aşamasına hareket edelim. İşte bu 	noktada Efendimiz Mesih’in hayatı, öğretileri ve elbette 	kurtarışı devreye girmektedir. Yani bu bizlerin “dönüşümü” 	hakiki kılmak ve sahiden kendi “benlik” doğamızı terk ederek 	“ikinci doğamıza” yani Mesihi yaşama “yeni doğuşa” 	gelmemiz için gerekli olan üst akla tutunmamızdır. Çünkü bir 	üst akıl yoksa kişi nereye, ne şekilde devam edeceğini 	bilebilecek değildir.





	 	DÖNÜŞÜM VE DEĞİŞİM SONUCU





	 	Onlara Allah oğulları denecek.. Mt.5:9





	 	Şimdi o zaman sıralama şöyledir Müjde duyurulmaya başlamış 	ve yani “tövbe” (dönüşüm) ve “göklerin egemenliği” 	(değişim) ilan edilmeye başlamıştır. Mesih İsa bu dönüşüm 	ve değişim için her şeyi kendi yaşamında Yaratan’ı edinmiş, 	O’nunla eşit formda bir kişi olarak O’nun “sevgi ve ihsan” 	niteliklerini tam olarak yansıtarak sunmaktadır. Yani bir mana da 	Mesih İsa Yaratan’ın o yüce varlığını mecazi ve manevi 	manada yansıtmaktadır. Bu noktadan hareketle bu çağrıya cevap 	yani itaat tövbeyi yani dönüşümü getirmiştir ve Mesih İsa’ya 	pür dikkat kesilerek çağrısına itaat edip tövbeyi 	gerçekleştirenler şimdi de bu dönüşüm sonrası bedenlerinin 	ölüm saatine dek sürecek olan “göklerin egemenliği” yani 	“değişim” sürecine tabi olacaklardır.





	 	Bu değişim sürecinde “inayetin her sabahında yenilenmesi” 	prensibi de oldukça açıktır ve dolayısı ile “yeni doğuşta” 	bir hayat sürekli yenilenerek mana değerleri açısından sürekli 	yükselen, yani mecazen ruhun yükseldiği adeta yukarılara 	çekildiği bir yaşama doğum gerçekleşmiştir. Yani bu doğuşta 	da bir süreklilik esastır. Büyüme süreci, olgunlaşmaya 	yükseliş esastır. Zaten büyüme yoksa “yeni doğuştan” ya 	da “değişimden” bahsetmek mümkün değildir. Eğer bu 	gerçekleşmiyorsa o zaman “dönüşüm” de yoktur.





	 	Kısacası bu durumda bütün çarklar geri işlemektedir. Burada 	itaat ve tövbe olmadığına göre bir üst akla tutunma ve bunun 	getirdiği güven ve dayanma da elbette yoktur. Bu tarz kişiler 	yani hayatın getirilerine, negatifliklerine dayanamayan, güvensiz 	ve üst bir akla hiç saygı duymayan tövbesiz ve itaatsiz bir 	ortamı da beraberinde getirmiş olmaktadır.





	 	DÖNÜŞÜM VE DEĞİŞİM KARŞITLIĞI





	 	Göklerin Hükümranlığı onlarındır..Mt.5:10





	 	Aslında yeni doğuş bir anlamda sancı demektir. Sanki tek yönlü 	bir kalabalığı yarmak gibi bir ters akıntıyla karşılaşma 	durumu söz konusudur. Bu durumda kişi hem itaat, tövbe gibi bir 	doğum sancısını yaşayacaktır hem de bu acının sonucunda üst 	akla tutunma ve ona güvenme gibi bir doğum sonrası durumu idrak 	edecektir.





	 	Bütün bu aşamaların sonucu da doğal olarak yeni yaşama, yeni 	doğduğu mana dünyasına dayanmayı getirecektir. Eğer bu 	aşamaların herhangi birinde biz zayıflık söz konusu olursa 	dayanma yani uzun yıllar sürecek olan değişme sürecine dayanma 	elbette oldukça zor olacak ve hatta yukarıda anlattığımız geri 	dönüşüme tabi olmayı da beraberinde getirecektir.





	 	Bu dönüşüm ve değişim ve değişimin aşamaları doğal olarak 	bizi yukarıda da söylediğimiz gibi genel gidişin tersine bir 	durumu bize getirecektir. Bir tek yöne akıntı içinde yol almak 	kolay bir olay değildir. Çünkü o zaman akıntı sürekli olarak 	karşıdan bir baskı oluşturacaktır. Burada da olan aslında 	budur. Özellikle dönüşüm sonrası değişime girip, değişim 	aşamalarını izleyen Mesih’te biçimlenmeye başlayan insan 	elbette pozitifte bir ilerleme kaydederken birden bire negatiflerin 	arttığını görecektir.





	 	İşte bu noktada karşı gelmelerin başlaması doğaldır. Çünkü 	her şeyin “ben için almak üzerine kurulduğu” maddi bir dünya 	algılaması içinde bir çok insanlar o taraftan hareket ederken 	sizin hareketiniz “saran ışığın” kalp noktanızı açması 	ve Mesih İsa’nın yüreğinizde kurtarıcılığı ve efendiliği 	ile yer alması ile artık sizler “başkalarına vermek için 	alma’ya” doğru hareket etmiş olacaksınız. Bu ters 	istikametin “kalbi” tavrı yani dindarlık değil de “hakiki 	bir yürek hareketi” olması halinde sizden yansıyan “Mesih” 	yansıması dolayısı ile “ben için alma” arzusu üzerinde 	yani “öbür taraf” diyebileceğimiz bir tarafta yaşam 	sürdürenler için oldukça terslik oluşturacaktır ve onlar 	farkında olsalar da olmasalar da ki çoğu zaman farkında olmadan 	size karşı gelmeye başlayacaklardır.





	 	Esasında bu noktada efendimiz Mesih İsa’nın “ne mutlu 	doğruluk uğruna zulüm görenlere, çünkü göklerin hükümranlığı 	onlarındır” sözleri devreye girecektir. Çünkü bu o andır. 	Yani sizin esas Yaratan suretinde olarak olmanız gereken yerde 	olmanızdır. Bu noktada artık Yaratan suretine dönüşmüş 	olmak, Adem düzeyinde “benliğini algılama” düzeyinden 	“Yaratan’ın sevgi ve ihsan niteliğini deneyimleme” düzeyine 	ulaşmış olmak aslında “göklerin hükümranlığında” olmak 	anlamındadır.





	 	En azından Efendimiz İsa bize bunu bu şekilde öğretmektedir. 	Demek ki, dönüşüm ardından değişim sürecinin başlaması ve 	aşamalarının takibi bir karşıtlığı beraberinde getirme 	durumundadır ve bu karşıtlığın olması bir üzüntü değil 	aslında bir sevinç unsuru olmalıdır.





	 	ETKİ-TEPKİ VE SONUCU





	 	Benim yüzümden... kötü söz söyledikleri zaman ne mutlu 	size!..Mt.5:11





	 	Günümüzde bir çok insan Mesih İsa temelli bir inanç içinde 	olduğu için tepki gördüğünde sevinmekte hatta bunu bir gurur 	vesilesi yapmaktadır. Oysa bunu belli bir dine dahil olmanın ya da 	 mezhep içinde olmanın insanlar arasındaki dini farklılıkların 	itişme ve kakışmasından kaynaklı bir tepki ve zülüm olarak 	algılamak ve bundan ödül beklemek ve hatta "benim dinim 	senin dininden üstün" "ben kurtuldum siz kaybettiniz" 	tarzında tartışmalara girmek Efendimiz İsa'nın esas vermek 	istediğini almamaktır. Çünkü dikkat ederseniz bu sözlerde 	Mesih İsa kendisine bile işaret etmeksizin insanlar önünde 	kendisinde biçimlenmişlerin ışığının parlaklığı ile 	"göklerdeki Baba'nın" yani "Yaratan Düşüncesinin" 	o uçsuz bucaksız, sınırsız yaratma potansiyeli ile Yaratan'ın 	yüceltilmesini istemektedir. Ve işaret ettiği "kişinin 	baştan aşağıya gidişini değiştirmesidir" ve bu 	değişiklikte elbette doğal olarak yani Mesih İsa'nın bu dönüşüm 	ve değişim öğretisini kendinde deneyimleyenlerin doğal olarak 	yaşadıkları ortamlarından tepkiler alacağı gerçeğidir. Eğer 	bu tür tepkiler varsa bunun manevi manada üst bir durum olduğunu 	ifade etmektedir. Yani kişinin özde dönüşüm ve değişiminin 	Mesih İsa'da Yaratan Ruh'u ile biçimlenmesinin bir sonucu olarak 	toplum içindeki dönüşüm ve değişime karşı tepkiler 	"sevindirici" tepkilerdir. Kişinin bir dine girmesi, bir 	şey olması, görüntüde dini semboller taşıması, dini 	hareketleri taklit etmesi, başkalarının gerçek diye Mesih adına 	öne sürdükleri bir takım sonradan oluşturma ilahiyatlara sahip 	olup bunları satmaya kalkması ve bunun sonucunda çevreden 	baskılar görmesi Efendimiz İsa'nın ifade ettiği ve sevinilmesi 	gereken, manevi ödülü olan zulüm ve baskılar değildir.



	 	Esasında bu tarz zulüm ve baskıları esas anlamından saptırarak 	kişi "kendine acıma" "kendini acındırma" 	"kendi takımını koruma" "bir ülkü edinip bir 	politik gibi o görüşe sahip çıkma uğruna heyecanlı 	faaliyetlerde bulunma" "taraftar olma" " 	ötekilerden kendini" ayırma gibi bir çok psikolojik olguyu 	kendi üzerinde değerlendirmiş olur ve bunları da sanki Mesih 	İsa'nın sözlerindeki o manevi ödülü olan zulüm ve baskı 	durumu ile aynılar. Oysa burada bir ilizyon içindedir kişi. Çünkü 	Mesih İsa'nın ifade ettiği her konu, her öğretiş, her kurtarış 	adımı kişinin doğrudan yüreği ile alakalı, manevi hayatı ile 	alakalıdır. Ve bunun kurumsallıkla, dünyevi takımcılık 	zihniyeti ile, siyasetle, politikayla, hatta dini gelenek ve 	göreneklerle, kültürlerle de alakası yoktur. Tamamen kişinin 	Yaratanla doğrudan yürek, ruh, iç, mana bazındaki ilişkisi 	içsel değişimi ve bu değişimin açığa çıkardığı durumun, 	ışığın, enerjinin etraftaki doğal halleri içinde insanları 	rahatsız etmesi ile bu kişinin dönüşüm ve değişimine baskı 	oluşturmalarıdır.





	 	O zaman bir diğer ifadeyle eğer bir tepki yoksa yani sizin 	Mesih’in Müjdesine itaat ve tövbe (dönüşüm) ile 	sahiplenmeniz ve hatta değişim sürecine girdiğinizi düşündüğünüz 	bir durumda çevreden herhangi bir negatif tepki artışı söz 	konusu değilse o zaman bir şeylerin yanlış olduğunu düşünmeniz 	gerekmektedir. Çünkü insanların tepkisinin gerekliliği Matta 	5:10-12 arasındaki sözlerde açıkça ifade edilmektedir. Bir 	anlamda bu işin rengi bu şekilde belirgin kılınmaktadır.





	 	Yukarı dada açık açık yazdığımız gibi biz çoğu zaman bu 	karşıtlığı din karşıtlığı şeklinde algılarız. Genelde 	bu bölüme baktığımızda bir çoğumuz sanki cennete gitmemizin 	anahtarının farklı dinlerdeki insanların bize karşı çıkmaları 	ve bizim de inancımızı kahramanca savunmamız gibi algılamaya 	meylederiz. Oysa burada açıkça söylenilmeye çalışılan kendi 	iç aleminde, bütün “ego merkezli” ve “Yaratan’ın 	ışığından” uzak yaşam seviyelerinde belli başlı 	değişimlere sebep olmanın bizimle eşit düzeyde olan diğer “ego 	merkezli” insan kardeşlerimizle olan birlikteliğimizden kopuşun 	karşıtlık oluşturacağıdır. Bu durum aile fertlerinin sabah 	yediden aşağıya uyanmadıkları bir ortamda sizin her sabah beşte 	kalkmanızla size bir takım serzenişlerde bulunmaları gibi bir 	durumdur.





	 	Ama eğer erken kalkmanız spor yapmak ve daha sağlıklı bir yaşam 	içinse elbette bu sizin için büyük bir mutluluk olacaktır. Her 	ne kadar sabah erken kalkmak ilk zamanlarda sizin için çok zor 	bile olsa ve etrafınızdaki tepkiler size büyük baskılar bile 	oluştursa sonunda bundan sağlık açısından karlı çıkacak 	olan sizsinizdir. Burada tabi bir benzetme yapılmaya ve burada esas 	verilmek istenilenin daha iyi anlaşılmasına yardımcı olunmak 	istenmiştir. Teşbihte yani benzetme de hata olmaz.





	 	Demek ki esas olan yani Müjde’ye tabi olmanın getirdiği dönüşüm 	ve dönüşümün bir sonucu olarak değişime tabi olmak bizi 	“eksiklik algımızdan tamlığa yani Yaratan’ın sevgi ve ihsan 	niteliğinde insan için tayin ettiği kendi benzeyişindeki 	tamlığa” getirecektir.





	 	Bu sürecin maddeyi yırtan zorlayan bir süreç olması “acılar 	yolunun” terki ve “mana yoluna” doğru yönelme olması 	elbette zorlu bir direnişin de yani doğal insanlık “bende 	yaratılmışlığın” “önce kişinin kendi benini tanımanın” 	alışkanlığını aşması gerekliliğini de beraberinde getirmiş 	olacaktır. Burada ilginç olan “sizden önce yaşayan 	peygamberlere de zulmettiler” ifadesidir. Bir anlamda Müjde’ye 	girişle dönüşümden değişim sürecine ve aşamalarına geçen 	kişinin eksiklikten tamlığa seyahatine bir anlamda “peygamberlik” 	seyahati denmektedir. Yani bu kişiler Mesih İsa’nın ifadesi ile 	 peygamber düzeyindedirler. Yani bütün bunları yani Efendimizin 	buyrukları doğrultusunda itaat, tövbe (dönüşüm) ve üst akla 	tutunma, güven ve dayanma (değişim) gibi büyük adımları 	yaşamanın birer peygamber düzeyi hayatı deneyimleme olduğu 	açıkça ifade edilmektedir.





	 	MÜJDE VE YOL HARİTASI





	 	Kalabalıkları görünce... öğrencilerine... şöyle 	öğretti... Mt.5:1-2





	 	O zaman Mesih İsa’nın “dağdaki vaazında” çok net olarak 	Kutsal Ruh’un saran ışığında Mesih’e çağrılmış bir 	samimi Yaratan’ı edinme sevdalısının, yani “O’nun Sevgi ve 	İhsan O’lan” o temel niteliklerini üzerine çekme yoluna 	çıkan insanın bütün bu yolu nasıl aşacağı adım adım 	listelenmektedir. Esasında bu sıralamayı aynen yaşama Ruh’un 	rehberliğinde indirgemek koşuluyla parçadan bütüne hareket 	etmek mümkündür ve sonunda İsra-el yani Yaratan’a yürüyen 	Mesih İsa’da bütün olarak İsra-el olacak yani parçadan 	bütünle Yaratan’ın sureti olarak varlık alemine ışımaya 	başlayacaktır.





	 	Sıralamaya baktığımızda Galile bölgemizde yani yüreğimizde 	dini kalıplar oluşturmadığımız noktalarda, Galile misali gibi, 	yani Mesih İsa'nın o ilk Müjdeyi ilan ettiği on kentten oluşan 	Galile bölgesi gibi bizim kendi iç derinliklerimizde henüz fark 	etmediğimiz noktalarında Ruh'un rehberliği ile Mesih'in aydınlığı 	bir yolla inşa edilmek mecburiyetindedir. Kurtuluş varlığımıza 	böyle hakim olacaktır. Yani "on manevi kent" 	diyebileceğimiz Yaratan'ın henüz biz de işlemeyen o mecazi ve 	niteliklerinin manevi algılayış biçiminde o on muhteşem 	boyutunda (merhamet, güzellik gibi vasıflarında) Yaratan’ın 	ışığını yeniden almamız esastır. Aynen efendimiz Mesih’in 	ilk vaaz etmeye başladığı nokta gibi yani Yahudi olmayan 	diyarlarda bir küçük sinagog bularak vaaz ettiği gibi. 	Yüreğimizde dinlerle kabuk bağlamamış, bir takım dini 	geleneklerle kapanmamış arazilerde Yaratan için hakiki bir 	arzunun bulunduğu yürek sinagogumuzdan başlamak kaydı ile 	Müjde’yi içimize almamız mümkündür ve esastır. Bu noktada 	“dönüşüm” yani kararlı bir biçimde Yaratan’a yürümeye 	yola çıkmak ilk basamaktır. Bu ilk basamağa giriş dediğimiz 	gibi itaati gerektirecek ve hareketi getirecektir, bu hareket evet 	salt Yaratan’ı istiyorum hareketidir. Yani dönüşümdür. Ve bu 	dönüşüm hemen manevi manada iç ıslahın başlamasıdır ve bu 	iç ıslahta Yaratan’ın Ruh’unun açtığı yürek noktasına 	Mesih İsa’yı biraz daha biraz daha biçimlendirmek, yerleştirmek 	demektir. Bu yerleştirmede üst akıl olarak o meşhur esaslı yol 	haritası verilmektedir : 1. Ruh’ta fakir olmak- eksiklik 	farkındalığı 2.Yaslı olmak- eksikliğe üzülme 3. yumuşak 	huylu olmak -eksikliğin kabulü 4.doğruluğa acıkıp susamak 	–eksikliği tamamlama arzusu 5.merhametli olmak- eksikliğim 	tamlıkla yer değiştirmesi 6.yüreğin temiz olması-tam olma 7. 	barışı sağlama- Yaratan’ı edinmiş olma.





	 	Bu esaslı yol haritasını izlerken de ıslah olmamış doğa yani 	insanın yeni doğuş öncesi bütün doğası ve doğal çevresi 	doğal olarak bu doğa değişimine sürekli tezat oluşturacaklar 	ve elbette bu durumda bir sürtüşme getirecektir. Ama bu sürtüşme 	hayırlı bir sürtüşmedir. Bu sürtüşme olması gereken bir 	sürtüşmedir. Bu sürtüşmenin olduğu noktada dönüşüm 	tamamlanmış ve değişimde kıvamına olması gereken yere 	gelmiştir. Bu değişimin artık yavaş yavaş havalanan bir uçağın 	uçuş seviyesine geldiği bir anlamda düz uçtuğu rahatladığı 	bir noktadır işte bu nokta “göklerin hükümranlığının” 	“bütün üst yüksek Yaratan düşüncesinden kaynaklı 	değerlerin yer aldığı noktadır” ve Efendimiz Mesih İsa’nın 	ifadelerine göre bu nokta kişinin tuz ve ışık olarak bütün 	kainat içinde Yaratılmış arasında yer almaya başladığı 	noktadır.





	 	YOL HARİTASI İLE VARILAN NOKTA





	 	Yeryüzünün tuzu sizsiniz... dünyanın ışığı sizsiniz...

	 	Mt.5:13-14





	 	Burada net bir noktaya gelinmektedir artık. Yani dönüşüm 	yolunda değişimle her gün biraz daha Mesih'te biçimlenen İbrahim 	düzeyini algılayan yani merhameti yani vermeyi Yaratan'dan aldığı 	sevgi ve ihsanı sunmayı bilen ve İbrahim gibi parçalardan bütüne 	yürümeyi hayatına almış olan kişi bu yola çıkmış kişidir. 	Göklerin egemenliği bu yolun Musa düzeyinde "benliğinin 	üstüne çıkılması" sonucunda Mesih'le biçimlenmededir. Bu 	biçimlenmede Müjde ile başlayan ve "dağdaki vaaz'da" 	çizilen aşamaların aşılması ile bize her gün biraz daha dahil 	olan bir durumdur. Ve bu durum geliştikçe karşı çıkmalar yani 	bütün negatif dünyasal algılar hep üzerimizde olacaktır. Bu 	eğer "yalnız kendimiz için almaya işleyen benlikten" 	"Yaratan'ın ışığını başkalarına sunma şeklinde 	işleyen bir benliğe" dönüş yapılmışsa ve "sevgi ve 	ihsan nitelikleri" size artık doğal bir yaşam biçimi 	oluyorsa işte o an sevinme anıdır. O an Yaratan'ın Mesih'inde 	Ruh'unun rehberliğinde kurtuluşu, göklerin egemenliğini dünyada 	hissetme, yaşama, sevinme, kısacası salah(kurtuluş), sulh 	(barış), selamet (esenlik) zamanıdır.





	 	Peygamberlerle eşit bir edinim algısında olma durumudur. Onlarda 	hep bu aşamalarda belki insanlara göre bedende küçülmüşler 	ama ruhta Yaratana Ruh'unda ve Mesih'inde büyümüşlerdir.





	 	a) Dönüşüm-tuz bağlantısı:

	 	Şimdi bu durum Müjde'nin yaşama alınması dönüşümü 	gerçekleştirip sürekli değişim yani (ruhsal yükselişi, 	gelişimi) getiren bir durumdur. Bu noktada kişi artık koruyucu 	olma durumuna dönüşmektedir. Şimdi koruyucu olma ne demektir? 	Tuzun esasında birinci yüzyılda önemli rolleri vardır. Hatta 	günümüzde bile eğer tadı damağınızda bir sele zeytini yemek 	istiyorsanız tuza ihtiyacınız vardır. Kaya tuzu dediğimiz tuzun 	küçük kırık şeker boyutundaki hali yeni toplanmış siyah 	zeytin sepetine konursa ve karıştırılırsa zeytin bir müddet 	sonra acılığını yitirecek ve taze, yenilebilir bir tatta bir 	hale dönüşecektir. Yani olmamış bir zeytin olacaktır. İçine 	ilave edilen, taneleri arasına karışan tuz sayesinde bu böyle 	olacaktır. Bu önemli bir örnektir. Aynı zamanda gerek o dönemde 	gerek bu dönemde de örneğin kurutulmuş balıklar ve turşular 	gibi farklı tatları edinmemizde hep tuzun önemli bir rolü 	vardır. Tuz bir anlamda hem bozulmayı yani mesela etin 	bozulmadan korunarak saklanmasını sağlar hem de olgunlaştırır 	hem de olgunlaşma sonucu zeytin gibi bir gıda maddesinin yenebilir 	hale gelmesini sağlar yani acılığını kaldırarak tat bulmasını 	sağlar. Yani kısacası tuz hamlığın, pişmesine ve hatta 	yanmasına neden olur. Yani kısacası bozulmuşluğa karşı bir 	koruyucu ve aynı zamanda tatsızlığa karşı bir tattır 	oluşturmaktadır. Hatta yemeğe az miktarda katılması ile yemeğin 	çok lezzetli bir hal almasını sağlar.





	 	b) Değişim-ışık bağlantısı:

	 	Diğer bir durumda kişinin yalnız toplum içinde koruyucu, 	olgunlaştırıcı, tatlandırıcı yani dönüştürücü olması 	değil aynı zamanda değiştiren olmasıdır da yani sürekli 	gelişimi sağlayan ve ruhların Yaratan'a Mesih'i giyinerek ve 	Ruh'unun rehberliğini alarak yükselmesini sağlayan olmasıdır. 	Bu değiştiren olma durumu nedir? Kişi eğer kendisi aydınlanmış 	bir kişi ise "karanlığa da bir mum" tutacak olandır.





	 	Bunu gururdan değil, bencillikten değil, doğasındaki 	aydınlığından yansıtacaktır. Mesela karamsar bir ortama giren 	ve doğal olarak "şen şakrak" olan insanları düşünün 	onlar doğal olarak bu durumu hep pozitif bir biçimde farklı bir 	düzeyde tutacaklardır. Yani bir mana da karamsarlığı 	dağıtacaklar ve oraya bir ruh esenliği getireceklerdir. Bu hakiki 	bir edinimle Yaratan'ı edinme aşamasını yaşamış insanların 	doğal durumlarıdır. Yani karanlık bir odada o odanın daha da 	aydınlık olması amaçlı olarak ışık hep tepededir. Yani en 	üste konulur. Çünkü hep aranan daha da aydınlıktır. Doğal 	olarak karanlık dehlizlerden geçmiş insanlar ışığı 	gördükleri ya da edindikleri zaman hemen ortamlarıyla paylaşma 	durumundadırlar. Dünya tarihine bakarsak hep ışık insanlar 	önceleri anlaşılmamış olmalarına hatta çok büyük eziyetlere 	tabi olunmuş olmalarına rağmen onların aydınlığı kendileri 	beden yaşamlarını terk etmiş bile olsalar, yani sonradan bile 	olsa toplumları aydınlatmış ve yalnız kendi toplumlarını 	değil dünyayı da maddi hayatta bile bir üst seviyeye taşımıştır 	ve bu taşımada hep süreklilik ön plandadır. Dönüşüm sonrası 	dönüşümün sürekliliği dahi esasında değişimin içinde ve 	netliğinde süreklilik kazanmaktadır





	 	Bu bağlamda manevi dönüşümü ve değişimi edinen kişiler de 	edinimle Yaratan'daki yaşadıkları imanları ve ümitleri ve 	sevgilerini artık sözel değil, bir teoloji öğretisi olarak 	değil, bir propaganda planı, taktiği olarak değil ama hakiki bir 	yürek yaşamı olarak insanlığa akıtma durumundadırlar. Bu da 	bu kişinin bulunduğu her ortama "hayatın anlamını" 	"Yaratan düşüncesin yüceltme ve yaratılmışlığın 	hazzını" yansıtmayı getirecek ve her anın anlamını, 	tadını, öğretisini, getirisini biraz daha net algılamayı 	sağlayacaktır.





	 	YARATILIŞ VE ALTI BOYUT





	 	Bu ışığın aydınlığında "Bere-şit" yani 	"Yaratılış-altı" kavramı vardır. Bere-şit Tevrat'ın 	ilk giriş kelimesi yani "başlangıçta" kelimesinin 	klasik dildeki açılımıdır. Yaratılış kitabı tabirle altı 	boyutta kaostan düzene geçmiştir. Burada insanın da altı 	düzeyde kaostan düzene geçmesi "dağdaki vaazın" 	girişinde bahsedilen altı aşamada görülmektedir.





	 	Efendimiz Mesih İsa dönüşüm sonrası bu altı aşamayı 	yukarıda saydığımız gibi saymaktadır : 1. Ruh’ta fakir 	olmak- eksiklik farkındalığı 2.Yaslı olmak- eksikliğe üzülme 	3. yumuşak huylu olmak-eksikliğin kabulü 4.doğruluğa acıkıp 	susamak –eksikliği tamamlama arzusu 5.merhametli olmak- 	eksikliğim tamlıkla yer değiştirmesi 6.yüreğin temiz 	olması-tam olma.. görüldüğü gibi bütün bunlar Mesihi 	düzeyi getirecek adımlardır ve bu adımların tamamlanmasında 	iyi olan yani Şabat (yedinci boyut) 7. barışı sağlama- 	Yaratan’ı edinmiş olma yani Yaratan suretinde olma Mesih İsa'da 	kurtulmuşluğun tam gönenilmesi, onu yansıtmak ve Ruh'un ışıl 	ışıl sizden insanlara dokunmasını sağlamak söz konusu 	olacaktır.





	 	BERE-ŞİT VE SONUCU





	 	Yaratılışın açılması bu altı aşama ile söz konusudur. 	Efendimiz de bunu açıkça öğretmektedir ve bu açılımın 	sağlanması Yaratan'ın mirasçısı yani oğul seviyesini bize 	taşımaktadır ki, bu da Efendimizin kurtarışının gerekleşmesi, 	Mesih'in düzeyidir. Bu seviye zıtlıkları getirecektir ve bu 	maddi bakış açısından zulümdür ama mana da acıların 	yolundan kopuşun getirdiği koşul zorlamalarından başka bir şey 	değildir Ve sonu göklerin egemenliğidir. Bütün bunlarda doğal 	olarak sizden iki önemli nokta olarak çevrenize yani kendi yeni 	doğuşunuz ardından yeni oluşturacağınız dünyanıza 	zincirleme olarak yansıyacaktır. Bu yansımada sizin dönüşüm 	değişiminizin enerjisi, çekimi başkalarının dönüşüm ve 	değişimine de bir aracı, bir başlatıcı olacaktır. Bu da 	hepimizin çok daha rahat anlayabileceği şekliyle tuz ve ışık 	olma durumudur.





	 	Kısacası Bütün bunlardan hareketle Mesih İsa'nın Müjde yani 	tövbe (dönüşüm) ve göklerin hükümranlığı (değişim-sürekli 	gelişim) vaazı ve ardından bunun nasıl olacağına ilişkin 	verdiği ruhların yol haritasının kişiyi göklerin hükümranlığı 	noktasında getirdiği iki durumu izah etmektedir. Bunlardan biri 	bahsettiğimiz gibi tuz olma durumudur ki, bu durumda dönüştürme 	vardır. Olgun olmayanı olgunlaştırma, tatsız olanı tatlandırma 	ve çürümeye meyilli olanın çürümesini durdurma gibi bir 	dönüşüm tabiridir.





	 	Işık olma durumunda ise sürekli aydınlatma ile değiştirme yani 	sürekli geliştirme bu dönüşüm durumunu sürekli tutma durumu 	vardır. Ve ışığın azı bile karanlığa baskındır. Baskın 	olanı ortadan kaldıran küçücük bir huzmenin içeri girmesidir.





	 	Esasında kalp gözünün "saran ışığın" yani "Ruh'un 	gücüyle açılması" yüreğin arzusunu kişinin "kendi 	için alma arzusunun" farkındalığının başlamasıdır. 	Bunun farklı bir istikamete dönüşümünün gerekliliği Ruh'un 	açtığı kalp noktasından içeri Mesih İsa'nın 	kurtarıcılığı ile girmesiyle başlayan bir olgudur. O zaman 	"lütuf olarak" yukarıdan kurtuluş yüreğe takdim 	edilmektedir. Ama bu takdim arkasından aşağıdan gayretin 	başlaması esas olmaktadır. Çünkü Yaratan'ın niteliklerinin 	edinimi, yani O'nunla form eşitliği O'nun kısaca özet halinde 	"Sevgi ve İhsan O'lma" niteliğinin biz de yeni bir doğa 	oluşturmasıdır ki, bu da Mesih'te Ruh'un saran ışığında her 	gün biçimlenmemiz anlamındadır. Bu doğa yeni doğuşun 	gerçekleşmesi ardından sürekli değişim ve elbette bizim 	sürekli alttan gayretimiz demektir.





	 	LÜTUF VE SONRASI





	 	Işığınız insanların önünde öyle parlasın 	ki.....insanlar "göklerdeki Babanızı" yüceltsinler. 	Mt.5:16





	 	Yani lütuf sonrası boş oturma yoktur olamaz ve manevi gelişme 	öncelikle bizi tuz ve ışığa dönüşüp değişmemiz ve sonra 	bizim bu dönüşüm ve değişimimizde çevremizin bizden aldıkları 	enerji ile tuz ve ışığa dönüşmeleri bizim kesin katılımımızla 	ve sürekli "nefsi inkar edip haçı yüklenip" 	yüksekleri, daha iyiyi, daha güzeli arzu etmemizle bağlantılıdır. 	Bütün bu ruhsal ilerlemede hiç bir zaman düşünülen kişinin 	kendi gururu, haysiyeti, neler kazandığı, hangi ruhani 	güçlülüklere sahip olduğu, kimleri iyileştirebildiği, 	peygamberlikler edinip edinmediği, iyi bir biçimde konuşup 	konuşmadığı, vaaz edip etmediği, ne kadar çok dua edip 	etmediği değildir.

	 	Efendimiz İsa'nın tabiriyle "ışığın insanlar önünde" 	inanılmaz bir biçimde ve elbette doğal olarak "cennet 	kavramı ile bile herhangi bir çıkar ve beklenti olmaksızın" 	sadece bize çarpıp yansımasıdır. Çünkü yine Efendimizin 	tabiri ile burada yüceltilecek olan "göklerdeki Babamız" 	yani sadece Yaratan düşüncedir.





	IV. TAMAMLAMAK (Matta 5:17-20)





	 	Ben geçersiz kılmaya değil, tamamlamaya geldim-

	 	Mt.5:17-20





	 	Efendimizin öğretilerini düzenli bir biçimde algılamaya 	başladığımızda kendi içinde belli bir düzen içersinde inşa 	edilen öğretiler olduğunu görmemiz mümkündür. Her şeyin 	başında ilk adım olarak Müjde’nin açıklanması geldiğini 	artık biliyoruz. Ve Müjde’nin de dönüşüm ve değişime davet 	olduğunu görüyoruz. Müjde bu aşamadan sonra belli bir yol 	haritasını da beraberinde getirmektedir dedik. Yani Efendimiz 	Mesih İsa sadece dönüşüm ve değişimden bahsedip 	izleyicilerini yol üzerinde kendi başlarına bırakmış 	değildir. Oysa günümüzde Mesih’i izlediğini söyleyen bazı 	camiaların ilahiyat anlamında kendilerince derin olmalarına 	karşın kişisel olarak Mesih’i kurtarışı yaşama ve özellikle 	öz benliklerine indirgeyip dönüşüm ve değişimi içsel olarak 	gerçekleştirme konusunda oldukça zorlandıklarını ve hatta 	yönsüz olduklarını görüyoruz.





	 	ÖĞRENCİLERE ÖZEL





	 	Oysa dikkat edersek efendimiz Mesih İsa o çok önemli kurtarış 	hizmetine girişinde özellikle öğrencilerini bir kenara çekerek 	her şeyden önce onların bir manevi yol haritası izleyerek ve 	Mesih'in Yüce Yaratan'ın Ruh'unda sunduğu manayı çalışarak 	kendilerini dönüşüme ve değişime tabi tutmaları konusunda 	uyarmaktadır. Onun öğretisine göre esas olan öğrencilerinin 	kendi yaşamlarında Yaratan'ı yansıtmalarıdır. O'nu "sevgi 	ve ihsan" niteliklerinde yansıtmaları esastır. Ve "merhamet" 	etme noktasına gelme yani karşılıksız olarak "sevgiyi ve 	ihsanı" alındığı gibi verebilme noktasıdır. Yani burada 	kişi Mesih'le bütünleşmekte ve Yaratanın Ruh'unun rehberliğinde 	manevi manada Yaratana yükselmektedir.





	 	Kısacası esas Yaratan suretine dönüş yolunda öğrenci olmanın, 	Müjde ve sonrasındaki daha önce bahsettiğimiz ve dağdaki vaazın 	girişinde yer alan özellikle altı adımlı yol haritasının 	izlenmesinden geçtiği bir gerçektir.



	 	Ve bu altı adım bize “Mesihi düzeyi” getirmektedir. Yani bu 	düzey “yüreğin paklığı” düzeyidir. Bu noktada, yalnızca 	karşılık beklemeksizin Yaratan niteliklerini yansıtabilme yani 	bir anlamda Ruh’un desteğinde Mesih İsa’yı yaşamımıza tam 	olarak almak ve yansıtmak söz konusudur. Bu varılan noktanın 	"temiz yürek" noktası olması yani "pak yürek 	sahibi olma" demekse “kötü gören gözü hakikaten ve 	samimiyetle ve çıkarsız ve hatta kendine hiçbir paye 	çıkarmaksızın kör etme” demektir.





	 	Bu esas varılması istenilen nokta çok zor bir noktadır. Ama 	Efendimizin öğretisi, kurtarışı esasında Ruh’un yardımı 	ile bütün insanlığın çağrıldığı nokta bu noktadır. Yoksa 	Mesih İsa’nın kurtarışından bahsetmek mümkün olacak 	değildir. Mesih İsa'nın kurtarış vaazı insanların ayaküstü 	konuşmaları ya da bir kaç broşürle ifade edilmeye çalışılan 	çağdaş bir din formatı takdimi ile anlam bulacak ya da yaşam 	olacak bir vaaz değildir. Lütufla Mesih'te bize ulaşanın bizim 	tarafımızdan çalışılması, algılanması ve edinilmesiyle 	bağlantılıdır. Yani kişinin “dönüşüm ve değişimi” söz 	konusu değilse, “kendi arzusu için almasından” “kendi beni 	için çabalamasından” kurtulması söz konusu değilse kişinin 	manevi manada kurtuluşundan, kurtarılışından bahsetmek mümkün 	değildir.





	 	Bütün bu bahsedilen noktalar Yaratan'ın Ruh’un rehberliğinde 	yukarıdan verilme ile yüreğin buna tepkisi sonucu Mesihi düzeye 	doğru yükselen bir yürekle ifade buluyorsa, işte o zaman 	“dönüşüm ve değişim” yansıması yani “tuz ve ışık” 	olarak sadece kişiye değil ama aynı zamanda kişinin dünyasına 	da yani çevresine de etkin olacaktır. Yani dönüşen ve değişen 	dönüştüren ve değiştiren olacaktır. Böylelikle Efendimiz 	Mesih'te biçimlenen biçimlendirecektir. Böylelikle aynı rol yani 	"tamamlama rolü" iyi algılandığında bizden aksetmiş 	olacaktır.





	 	Şimdi bu noktadan sonra Matta’nın anlatımına göre Mesih 	İsa’nın sözlerine bakmak bu aşamada yani artık “dönüşüm 	ve değişimin” yansıması noktasındaki sözlerine bakmak bize 	daha da yeni bakış açılarını beraberinde getirecektir.



	 	İşte bu noktada Mesih İsa kendi rolünün ve dolayısıyla 	kendisini izleyenlerin rolünün ne olduğuna tam bir vurguda 	bulunmaktadır.



	 	YARATAN'I EDİNMEK





	 	Mesih İsa’nın öğreti ve varlığı ile insanlığa sunduğu 	Yaratan suretine transformasyonun nasıl olacağının net bir yaşam 	örneği ile sunumdur. Efendimizin yaptığı başından beri 	anlatılmak istenilenleri derleyip toplayan, pratikte tam olarak 	insanda uygulanmasını sağlayan tamamlayıcılıktır. Yani 	mirasçı olan esas sahibin düşüncelerinin sonucunu elde edendir. 	Yani mirasçı ifadesi burada oğuldur. Ve miras demek tamamlanmış 	olan yani bir şahsın tamamen kendi düşünceleri ve duyguları ve 	hareketleri ile inşa ettiği varlığını daha fazla 	geliştirmeyecek bir koşulda devretmiş olması durumudur. Yani 	“tamlıktır” yani artık mirasa “eklenecek ve çıkarılacak” 	bir şey yoktur. Miras geldiği boyutları ile tamlık arz eder ve o 	kadar haliyle devreder. Ancak kişiler elbette bu tamlığın 	üzerine bu kez kendi gayretlerini, düşüncelerini ekleyerek 	çoğaltabilirler ya da azaltabilirler ama miras varlığının esas 	kişisi için onun yapacağı tamamlanmıştır. Burada “Mesih 	İsa” esasında böyle bir mirasın sahibi olarak “Yaratan 	düşüncenin” enginliğinden aldığı “ilahi mirası” 	aslında daha önce “parçalar halinde tecrübe edenlerin” 	üstüne “kendisindeki ediniminde” tamlık olarak görmekte ve 	esas anlatılmak istenilenlerin “Mesih” olmak olduğunu dile 	getirerek yani anlatılanları Yaratan’ın, “Sevgi ve İhsan 	O’lanın” sureti olmanın O’nu kendi varlığında, öz 	benliğinde tam olarak edinmek olduğunu dile getirerek ve bunu 	edindiğini yani “oğul” olduğunu öne sürerek “tamamladığını” 	dile getirmektedir.





	 	Kutsal Yazıların aktardığı ve peygamberlerin tecrübe ettiği 	yol haritalarının Adem’den Mesih’e yol haritasının Mesih’te 	yani “kişinin öz benine Yaratan’ın niteliklerini edinmesiyle” 	O’nunla Mesih’inde ve Ruh’unda “form eşitliğine girmekle” 	tamamlandığı öğretisi Efendimiz İsa’nın bu aşamadaki 	sözlerinde ifade bulmaktadır.





	 	Yani Müjde’yi alıp, dönüşüm ve değişimi kendisinde 	gerçekleştiren ve dönüşüm ve değişimi artık tuz ve ışık 	olarak kendi ikinci doğal doğasında yansıtan kişi Mesih’in 	tamlığını da doğal olarak yaşamış olmaktadır.





	 	Günümüzde Mesih İsa’yı sadece Yeni Antlaşma metinleri 	üzerinde etütle izleyen gelenekler mevcuttur. Bazı Mesihi 	geleneklerde ise Eski ve Yeni antlaşma arasında kesin ayrımlar 	yapılarak bir manevi yaşam inşa edilmeye çalışılmaktadır. 	Bazılarında ise Kadim Antlaşma temelli bir yaklaşım daha 	baskındır. Bütün bunlar bir yana Mesih İsa’nın sözlerinden 	hareketle konuyu değerlendirmek herhalde daha iyi olacaktır.





	 	KADİM ANTLAŞMAYI TAMAMLAMAK





	 	Her şeyden önce Mesih İsa’nın buradaki sözlerinden "Kadim 	Antlaşma" ile bir sorun yaşadığını söylemek doğru 	olmadığı gibi Mesih İsa’nın hizmeti boyunca sinagoglarda 	olması ve “İsra-el’in kayıp koyunlarını” bulmak için 	gelmiş olması üzerine yaptığı vurgulamalar esasında 	hizmetinin "Kadim Antlaşma" temelli olduğunu bize 	yeterince göstermektedir. Öyle ki, Yeni Antlaşma Efendimizin 	dünya üzerindeki hizmeti esnasında da zaten yazılmış değildir. 	O zaman her şeyden önce temel olan Kadim antlaşma ve Kadim 	antlaşma üzerinde Yaratan’ın daha önceden bahsettiği gibi, 	"Mesih’i bir düzeyin" ilanı söz konusudur. Ve 	Efendimiz Mesih İsa insanlığa bu bahsedilen düzeyi, hali hazırda 	herkesin "kutsal yazılar" olarak bildiği ve özellikle 	Efendimizin yeryüzünde bulunduğu dönemde mevcut olan "Kadim 	Antlaşma" üzerinde getirecek olan kişidir.





	 	Elbette burada hemen şunu belirtmek çok önemlidir. Burada 	bahsetmeye çalıştıklarımız asla Yeni Antlaşmayı devre dışı 	bırakmak değildir. Ve bu zaten olamaz da sadece Yeni Antlaşmanın 	hizmet alanının her şeyin tamamlanmasını ilan için ve Mesih 	İsa’nın öğretişleri, ölümü ve dirilişinin nesillere 	aktarımı için kısacası kurtarışının hangi cihette ve ne 	şekilde ve ne sonuçlarla olduğunu nesillere aktarmak için farklı 	bir alanda olduğu unutulmamalıdır. Yani "kadim antlaşma" 	Efendimizce tamamlanmış, esas vermek istediği, esas etkisi 	kendisini tam olarak göstermiştir ve bu andan itibaren de Müjde 	bölümü devreye girmektedir.Ama özellikle Efendimiz Mesih İsa’nın 	dünya üzerindeki hizmeti esnasında “kadim antlaşma” üzerine 	bir kurtuluş hizmeti sunulduğu konusunun esaslılığını 	irdelemek, Mesih İsa’nın Müjde'sinin ne olduğunu ve ne demek 	istediğini de algılamak açısından büyük bir önem 	taşımaktadır.



	 	Bu anlaşılırsa “tamamlamak” için gelme bir anlam ifade 	edecektir. Çünkü “Kutsal Yasa ve peygamberlerin sözlerini 	geçersiz kılmak için değil… tamamlamaya geldim” şeklindeki 	ifadelerde var olan bir şeyden ve o şeyin de tamamlanması 	gereken, henüz tamamlanma sürecinde kapanmamış, tamamlanmamış 	açık bir şey olduğu anlaşılmaktadır. Yani “Kadim antlaşma” 	dediğimiz ve Musa’dan bize aktarılan ve hatta bazı 	peygamberlerin aktarımlarıyla Yaratan’la deneyimleri ve 	yönlendirişlerini sundukları yazılar ve bu yazılar üzerindeki 	uygulamalar Efendimiz İsa’nın değer verdiği ve manalandırdığı, 	esas anlamında yerli yerine oturup uygulamada göstermek istediği 	yazılardır.





	 	O zaman bu bakış açısından bu metinleri kesip atmak ya da bir 	çok konuda bilip bilmeksizin o zaman böyleydi bu zaman böyle, o 	dönem şöyleydi bu zaman böyleydi gibi yorumlara gidilmesi 	yerine bir bütün olarak değerlendirilmesi esas olmalıdır. 	Eksiklikten tamlığı Yaratana ve O’nda yaşanan bir hayatın 	arzulandığı, bir dünya üzerinde “eksiklikten tamlığa” 	doğru Yaratan’la ilişki deneyimlerinde ve edinimlerde bize 	sunulanı bu bütünlüğü ile değerlendirmek esas olmalıdır. 	Çünkü her şeyden önce "Kadim Antlaşmaya" özellikle 	ilk beş bölüme Tora denilirken burada kast edilen Yaratan'ın 	ışığıdır. Bu ışık Yaratan'ın her şeyi "sevgi ve 	ihsanında" büyük bir hazla yaratmasıdır. Ve bu "ışığın" 	esasında yürekleri delen,gönül gözlerin açan vasfı Yaratan ve 	Yaratılan arasındaki bağı sağlamakta ve aynı zamanda da O'ndan 	gelişi yine O'na döndürmektedir.



	 	İsrael sonunda Mesih'te Yaratan'ı tam edinme yoluna çıkmaktadır. 	İşte tamamlama bu ışımaların artık gönülleri tam dolduran, 	tam kalp noktasını yakıp Yaratanın Ruh'unda Mesihine açan 	noktadır. Ve tamlıktır. Işığın artık sadece dışardan değil 	aynı zamanda tam yürekten aydınlatmaya başlamasıdır.





	 	ESAS MANAYA DÖNÜŞ





	 	Bu noktadan hareketle Mesih İsa’nın daha sonra metinlerde 	göreceğimiz gibi orucu, bir takım dini uygulamaları, şabat 	gününün o günün tutucu dindarları şeklinde algılamaması 	bilhassa bunların üzerinde şekilden ziyade esas mana derinliğinde 	“kutsal yazıları” değerlendirmesi zaten yukarıdaki cümle 	ile neyi “tamamladığına” harika bir biçimde işaret 	etmektedir. Dış tavırlarla, hareketlerle, görüntülerle ifade 	edilmeye ya da hayata alınmaya gayret edilen manevi unsurların 	esas içteki hareketlilikle, görüntü ile dönüşüm ve değişimle 	edinilebileceği ve ışığın esas rolünün derinliklere sirayet 	etmesi olduğu gerçeğinin dile getirilmesidir. Tamlık bir şeyin 	özüne vakıf olmada tamlıktır. Yüzeysellik de önemsiz değildir 	bir başlangıçtır ama esas derinliktir.





	 	PARÇADAN BÜTÜNE





	 	İnsanlar bir çok kereler söylediğimiz gibi hep parçaların 	peşindedir. Yani bu şu demektir eğer beni ilgilendiren bir 	kazanç, bir hobi, bir zevk varsa beni daima o küçük parça yani 	hayatımın o konusu cezp edecektir demektir. Dolayısı ile bu beni 	çeken konunun etrafında yer alan kişi ya da kişiler hatta 	olaylar çok da önemli olacak değildir. Ve dikkat ederseniz 	futbolu çok seven bir kişi için o gün şehirde olan diğer 	sanatsal faaliyetler hiç önemli değildir. Hatta haberi olmadığı 	gibi haberi olmasını bile istemez. Ama aynı kişi için o gün 	kentte oynanan önemli maçlar çok önemlidir. Hele hele takımını 	ilgilendiren bir maç varsa. İşte bu durum insanlık tarihi 	boyunca insanların inançlarını da etkilemiştir.



	 	Oysa İbrahim’in hareket ettiği nokta bu noktadır. Yani 	ailesinin yaşadığı ve o putlara tapınılan yani kainatın 	tamamının sahibi o muhteşem “Yaratan düşüncesini” 	nesnelerde görmeye kalkan, bölünmüş parçalanmış putperest 	ortamı terk ettiği nokta ve bütüne yürüdüğü nokta. Hep 	söylüyorum “putperest” kelimesini sadece belli elle yapılmış 	putlara tapılmak olarak almayın. Hepimizin kendi hayatında 	ürettiği ve bizi bütünden hep ayıran parçaya yönlendiren 	yüzlerce putperestlik alanımız vardır. İşte İbrahim o en 	büyük manevi ata sadece ve sadece imanla yani bütüne ulaşma, 	bütünü fark etme, Yaratan düşüncesine doğru yürüyerek 	bütünde gerçeğini yakalama arzusunda gönlünü parçalardan 	bütüne taşımayı becermesi ile en büyük manevi ata olmuştur.





	 	KAOSTAN ISLAHA





	 	O zaman esas tamamlamak daha yazılar olmadığı dönemde 	“başlangıçta Yaratan’ın” Kaos içindeki yaratılışı 	altı adımda ıslaha getirmesi şeklinde parçalardan bütüne 	taşıması ile düzen yerli yerindelik ortaya çıkmıştır. 	Yerli yerindelik esasında Yaratan düşüncedir. Yaratan’ın 	kendisi bütün formüllerin yerli yerinde olması artı eksi ve 	nötr sistemler içinde her şeyin birbirini tamamlayan denklemlerle 	bütünü oluşturması şeklinde kendini göstermektedir. Yani bir 	denklemde parçaların birleşmiş hali vardır. Ve bütün 	Yaratan’dır. İbrahim’de babasının diyarında Kaostan Islaha 	doğru yürümüştür. Kaos eksikliktir Islah tamlıktır. O zaman 	Musa’nın dağ üzerine çıkışına dek hayatında var olan Kaos 	sürekli kaostan kaçış ortamında kendisinden kaçtığı daha 	doğrusu “kendisi için sürekli olarak almayı” durdurması 	anında “Tora yani Işık” olarak Yaratan ile karşılaşması 	söz konusu olmuş ve düzen önce dağ üzerinde, yani kendi egosu 	üzerinde kendisine haz, ışık olarak verilmiştir. Bu ışık 	esasında “yasa” dediğimiz “düzendir”.





	 	Ama ne yazık ki, sorun insanların sürekli ilk doğalarından 	kaynaklı olarak her- şeyi parça olarak görme eğilimleridir. 	Yani Musa’da açılım kazanan insanın kendi öz benliğini 	kaostan ıslaha yani Yaratan suretine getirmeyi amaçlayan bütün 	manevi yasalar ne yazık ki, adeta buzdolabına konan kalıp buzlar 	misali buzlaşmış ve esas mana bir tarafa bırakılarak şabat’ın, 	yedinci günün kaostan ıslaha olan gelişimin farkındalığı 	günü olmaktan ziyade sadece belli kurallar zincirinde hiç iş 	yapılmayan bir gün olması şeklinde değerlendirilmeye 	başlamıştır. İşte farkındaysanız “kutsal yazılar 	üzerinde” tamamlanma gerektirecek eksiklikler ışığın 	yüreklerimizi dönüşüm ve değişime uğratmasından ziyade 	kültürlerimiz ve algılarımız için de kalıplara dökülüp 	kemikleşmesi ve esas manalarını yitirmesidir. Ve Mesih’in o 	muhteşem Yaratan suretini yansıtacağı ve Yaratan niteliklerini 	insanlara taşıyacağı ve onları bu kalıplardan kurtaracağı 	gerçeği bu nedenle bu tarz insani uygulamaların başladığı 	andan itibaren hep bir uyarı mahiyetinde ve bir vaat olarak 	vurgulanıp durmuş ve sonunda da Efendimiz Mesih İsa’nın 	varlığı ile bu yeryüzünde gerçek olarak yerini bulmuş ve daha 	doğrusu ifade edilmiş, ilan edilmiş, ifşa edilmiştir.





	 	EKSİKLİKTEN TAMLIĞA





	 	Efendimiz Mesih İsa kutsal yazıların yorumlarını şekilci 	uygulamaları için yapmalarının bir eksiklik olduğunu ifade 	etmektedir. Oysa kutsal yazılarda anlatılanların esas amacının 	bizim Yaratan’ı edinerek O’nun suretine bürünen ve 	niteliklerini yansıtan insanlar olmamız olduğunu söylemektedir 	ve bunların öğretilmesi ve insanların yaşamlarına nakşedilmesi 	ise doğal olarak “tamamlamaktır”. Çünkü esas olması 	gereken, tam olan budur. Elbette Mesih İsa’nın bütün bunları 	öğrencilerine öğretmesi ve Mesih İsa ile birlikte öğrencilerin 	bunları tutucu bir din anlayışı içindeki toplum içinde 	uygulamaya kalkması özellikle tutucu dindar kesim arasında büyük 	bir anlaşılmazlığı da beraberinde getirmiştir. Özellikle 	günlük dini kuralların üstünde bu kuralların asıl manalarını 	yürekte yaşayarak bir hayat süren Mesih İsa ve öğrencilerini 	soruları, tavır ve davranışları ile hep köşeye sıkıştırmaya, 	hatta onlara eziyet etmeye çalışmışlardır. Çünkü anlayış 	düzeyleri, bakış açıları, hep yorum farklılıklarının esiri 	olarak oldukça bir birinden farklı yönlere gitmiştir. Bilinçler 	arası seviye, maneviyatı algılayışları arasındaki seviye 	doğal olarak tutucu dini toplumun tepkilerini her gün biraz daha 	yukarıya doğru çekmiştir.





	 	EKSİK BİLİNÇ VE TAM BİLİNÇ





	 	Mesela Mesih İsa’nın öğrencilerinin belirlenen dini günlerde 	oruç tutmamaları (Mt.9:14) ya da Mesih İsa’nın ve 	öğrencilerinin tutuculara göre günahkarlık damgası yemiş 	kişilerle oturması kalkması yine bu tutucu kesime göre bir türlü 	kabul görülemez bir durumdur (Mt.11:18-19). Ve öğrencilerinin 	Şabat gününü farklı değerlendirmesi, o günün dini ulema 	tarafından yasak olarak addedilen işlerini yapmaları da yine bu 	farklı öğretişlerin bir sonucu olarak karşımıza 	çıkmaktadır(Mt.12:2).





	 	Bütün bunlara baktığımızda Mesih İsa’nın bütün kurallara 	manaları ve esas kişiyi Yaratan’a yürüyüşünde(İsra-el) 	dönüşüm ve değişimini sağlayacak kurallar cihetiyle baktığı 	kesindir. Burada bir şeyin esasına bakma bilinçliliğinin farkını 	görmek çok önemlidir. Çünkü böyle bir esası görebilme 	bakışı tam bilinç işleyişidir. Oysa dini seviyelerde kişilerin 	bir takım manevi prensip ve uygulamalara madde yapısı itibariyle 	bakıp kendi kültürel ve yerel anlayışları içinde 	yorumlamaktadır. Bu da sanki kuralları buz kalıbına döküp 	sadece kural çerçevesinden koşulsuz değerlendirme gibi bu 	durumdur ki, esası ve çevresi ile değerlendirilmeyen her durum 	esasında eksiktir ve eksik bilinç bakış açısıdır. Bu nedenle 	de Mesih İsa'nın yaşamı, öğretiş ve düşüncesi ile elbette 	aşırı tutucu bir dindarın bakış açısı arasında uçurum 	olacaktır. Bu bilinçler arası farklılıktır. Ve biz bu ayrı 	bakış açılarını hayatımızın birçok durumunda görebiliriz. 	Bu çok daha içeriği ve bütünü ile değerlendirmesi yüzünden 	Mesih İsa'nın kurtarışı ve öğretilerinde "tam bilinç" 	hakimdir. İşte bu nedenle de kendi hayatı ve öğretileri ile 	Efendimiz Mesih İsa bizlere “kadim antlaşmayı yıkmaya değil 	tamamlamaya geldim” ifadesiyle bir anlamda, uzun zamanlar içinde 	esas manasını bir türlü yerli yerinde verememiş ve parçalara 	sıkışıp kalmış İsrael’e bütünü gösterecek tek kişinin 	kendisi olduğunu net bir biçimde söylemektedir.



	 	Kısacası eğer bir cümle de söylemek gerekirse Kutsal Yazılar 	insana kendi iç kaosunu gösteren ve bu kaostan Yaratan’la form 	eşitliğinde buluşarak ıslaha geçişini sağlayan yazılardır.



	 	Bu da ancak Mesih İsa’nın Müjde’sinin net olarak algılanıp 	Mesih İsa’nın kurtarışını gönenerek ve yol haritasında 	dönüşüm ve değişimle tam uygulanabilir olacaktır.





	 	TORA (IŞIK) VE TAMAMLAMA





	 	Yaratan’ın ışığını kendi benliği üzerine çıktığı 	anda algılayan o ışık insan Musa’nın bunları kendi 	izleyicilerine açıklamasından sonra genelde Tora’a hep iki 	yolla algılanmış ve o şekilde de halk içinde insanların 	algısına sunulmuştur. Bunlardan biri yazılı Tora ve diğeri de 	sözlü Tora’dır. Doğal olarak bir çok Yaratan’a yürüyen 	insanlar arasında bazı öncüler bazı Tora değerlerinin 	yitirilmemesi için bazı olgu ve kavramların nesillere aktarılması 	için örneğin Tora üzerinde daha çok sözel Tora ile bağlantılı 	olarak 613 farzın ortaya çıkması söz konusu olmuştur. Elbette 	burada örneğin “on emir” olarak bildiğimiz o değişmez 	kutsal yazılar özeti olan “yazılı Tora ahkâmı” ile 613 	farz olarak ortaya konan “sözlü Tora ahkamı” birbirinden 	oldukça farklı alanlarda İsra-el’i yani Yaratan’a yürümek 	için yola çıkan manevi yolculara yön gösterme gayreti 	içindedir. Ama zamanla İsra-el İsrail olmuş yani manevi manada 	ruhani bir seçilmişlik, Yaratana ait olma, O’na meyletme, gönül 	verme kavramı bir ırka mensup anneden doğanlara has ve onlar 	tarafından kapalı bir kavim inancına döndürülmeye başlamıştır. 	Ayrıca bu bakış açısında elbette “sözel Tora” daha 	sınırları dizginlenemez bir halde insanlar tarafından “parça 	bakışına” yukarıda öğrettiğimiz o bir anlamda kişinin 	kendisinin oluşturduğu küçük dar görüş alanlarında kendi 	ürettiklerine esir olma durumuna doğru hareket etmiştir. İşte 	bu iki uç arasında efendimiz İsa bütün “yazılı Tora 	ahkâmını” “Allah’ı bütün yüreğinle sevmek ve komşunu 	 kendin gibi sevmek” olarak özetlemektedir ve “sözel Tora 	ahkâmını da Müjde vaazı ve sonra altı adımla esas Tora’yı 	içine almış ve dönüşüm ve sürekli günlük değişime ve 	manevi gelişime tabi olmuş kişinin oruç gibi, şabat gibi ve 	tutucuların günahkar addettikleri insanlara insanca yaklaşmak 	gibi bir yaşam biçimi ile özetlemeye başlamıştır.





	 	Kısacası Efendimiz Mesih İsa, bütün yazılı ve sözel Tora 	ahkamını Mesihi düzey olarak yani kendi yaşadığı ve edindiği 	ve ifşa ettiği düzey olarak “ışığın insanda yansıması” 	olarak değerlendirmekte ve zaten bu konunun da bütün “kadim 	antlaşmanın” esas konusu olduğunu ve ancak bu yaşama alınıp 	yaşandığında “tamamlanmış” olacağını beyan etmektedir. 	Bir başka deyişle insanın yaratılma gayesi zaten Yaratanın 	sureti olmak idiyse işte Mesih İsa’nın Yaratan’la form 	eşitliğindeki Yaratan’ı edinim yaşamı esasında bütün 	kutsal yazılar ve peygamberlerin tam olarak demek istediğiydi. 	Ve bu da hem kutsal yazıları hem de peygamberlikleri tamamlayan en 	son noktaydı. Kurtaran, sonsuzluğu bahşeden, “Yaratan düşünce” 	yani “Baba” dediğimiz o en üst artı nokta ve “Şekina” 	dediğimiz o en üst eksi noktayla buluşturmaydı ve elbette oğul 	dediğimiz sonuç bu noktada kendisini tamlık olarak gösterecekti.

	 	DEĞİŞMEZ YASA - KAOS VE ISLAH





	 	Kutsal yazıların ahkamından yani esas içeriğinden en ufak bir 	kaidenin değişmesi elbette mümkün değildir. Çünkü bütün 	kainat bir “sevgi ve ihsan” niteliğinin yansımasıdır. Yani 	kural budur, eğer ben Yaratan’ı yansıtan bir ayna olarak bir 	vericinin “sevgi ve ihsan” niteliğini uygulayabilmesi için bu 	vericiliği karşısında var olan ve hatta mecburi bir var oluş 	olarak olansam o zaman doğal olarak benim de bu var oluş 	kuralından sapmam ya da kaideyi değiştirmem mümkün olacak 	değildir. Yani ben bu anlamda inanılmaz “rahman ve rahim” yani 	sevgi ve ihsan niteliğinde varlığını sürdüren bir kainat 	içersinde bu nitelikleri idrak edemem kainat kaidelerini bozacak 	değildir. Bir başka örnekle ben yaşamak için suya ihtiyacı 	olan bir varlıksam suya ihtiyaç prensibi hiçbir zaman değişecek 	değildir. Bu bağlamda “Allah’ı bütün yüreğimle ve insan 	kardeşimi, dostumu kendim gibi sevme” prensibi ben bunu 	uygulayabildiğim için yoktur. Bu prensip kainatın kuruluşunda 	var olan Yaratan’ın niteliğidir. Bu nitelik üzerinde “benini” 	tanımlamaya çalışan ve “benini” algılama gayreti içindeki 	insan öncelikle kaosu yaratacaktır. Çünkü yaratan da öncelikle 	kaosu yaratmıştır. Sonra “beninde” Yaratan’ın ve kainatın 	esas “BEN’ini” algılayabilecek ve O’nu yansıtma 	girişimlerinde kainatın esas prensiplerine dönecektir.



	 	Yaratan’ı bütün yüreği ile sevme ve karşısındakine 	kendisine sunulan “sevgi ve ihsanı” Yaratan niteliğini sanki 	küçücük bir Yaratan yansımasıymış gibi sunabilme. Bu hiç 	değişmez bir kural olarak mevcudiyetini koruyacaktır.



	 	TAMLIK VE YARATAN





	 	Efendimiz Mesih İsa’nın sözlerinin başlangıcında yani 	Müjde’de her şey tövbe’ye çağrı ile başlamaktadır. Yani 	bu “dönüşüme kararlı ol” “Yaratan sureti olma amacıyla 	varsın kendi benin için aldığının farkındaysan artık vermek 	için almaya dön” şeklinde bir buyruktur. Bu buyruğa itaatle 	tabi olan dönüşüme girecektir. Niyet oluşturacaktır. 	Kararlılıksa bize sürekli değişimi, yani manevi gelişimi 	Yaratan’a doğru yürümeye niyetle çıkılan yolu yürümeye 	itecektir ve arkasından doğal olarak üst akla tutunma gelecektir. 	Yani o noktada “göklerin hükümranlığı” efendimiz Mesih’in 	o altı basamakta bizi “yürek paklığına” getiren adımları 	başlayacaktır ve sonucu “sevgi ve ihsanı” yani Yaratan 	niteliklerini artık yansıtmaktır. O noktada kişi tuz ve ışık 	olarak bu dönüşüm ve değişimi kendi yeni hayatında 	oluşturmaya başladığı yeni çevresine yaymaya başlayacaktır. 	Şimdi bütün bu olgularda bütün kutsal yazılar ve 	peygamberlikler aslında bizim iç varlığımızdaki dönüşüm ve 	değişimle Mesih İsa’da ve Ruh’unda Yaratan’la bizi eşit 	forma taşımaktadır. Yani esasında Mesih İsa’nın “kutsal 	yazıları ve peygamberlikleri tamamlama” rolü yerli yerinde 	uygulanmaktadır. Zaten bu olması gereken yukarda da bahsettiğimiz 	kainat kuralıdır. Hiçbir harf bu dönüşüm ve değişimin temel 	prensibinden ödün verecek değildir. İşte bu noktada Efendimizin 	bu sıralamada aktardıklarında, bu dişli çarkların dönüşünde 	eğer en ufak bir dişli çarkın birinde bir dişli kırılması 	olursa elbette çarkın dönmesi zorlaşacaktır ve eksiklik, eksik 	öğretiyi, eksik öğreti de tamlığın algılanmasının 	eksikliğini getirecektir. Oysa tamlık Yaratandır. Eksiklik 	kaostur. O zaman Mesihi düzey Mesih İsa’da olmak Ruh’un 	rehberliğinde o düzeyle bütünleşmek tamlıktır. Ve dişlilerin 	eksikliği “göklerin hükümranlığı” yani “sürekli ruhsal 	anlamda değişim, gelişim sürecini” eksilteceği için kişinin 	bu düzeyde hiç ilerleyememesine ve hatta geriye gitmesine neden 	olacaktır.





	 	Ama bunun tersini yapanlar için yani Mesih İsa'nın kurtuluş yolu 	üzerinde dönüşüm ve değişim çizgisini izleyenler için 	"göklerin egemenliğinde" yani "yukarının aşağıya 	çekilmesinde", "üst değerlerin aşağıdaki değerlere 	doğrudan etkisinde", bir diğer değişle Mesih'te 	biçimlenmede bu kişiler önde olacaklar ve dolayısı ile bu 	ruhsal öncülükleri esasında kimseyle değil kendi benlikleri 	üzerindeki yarışlarıyla bu ruhsal öncülükleri kendilerini 	gerçekten "göklerin hükümranlığında" yani 	"Yaratan'ı edinme, O'nunla eşit formda olma" yolunda 	onları büyük daha doğrusu ilerlemiş kılacaktır. Yükselmiş 	kılacaktır.





	 	TAMLIK VE DOĞRULUK





	 	Bu noktada çok daha önemli bir uyarısı vardır Efendimizin; bu 	uyarıda "aşırı tutucu dini önderlerin, şeriat hocalarının 	seviyesi esasında Yaratan'ı arayan, arzulayan ama bunu elleri ve 	kolları ya da kültürlerinin algıları içinde bir folklor olarak 	yerine getirmeden ötürü Yaratan'ın kendilerinden gizli kaldığı 	için bir türlü Yaratan'ı esas varlıklarında edinemeyen kişiler 	seviyesidir. Elbette ve muhakkak ki, bu seviyede olan kişilerin 	içinde de "kalp noktası" "gönül gözü" 	açılmak kaidesiyle hakikaten Yaratan'a yürüyen, yani O'nu 	edinme, Mesih'inde biçimlenme, Ruh'unda olma koşulunda kişiler 	vardır, olmuştur ve olacaktır. Nikodemus bu tarz tutucu, aşırı 	muhafazakar dini önderlere güzel bir örnektir. Fakat genel olarak 	bu tarz kişilerin Yaratan'a arzuları hep ellerinin işleri ve 	kültürel kalıpları içinde kaldığı içindir. O zamanda doğal 	olarak bu insanlar büyük bir arzu ile arama modundadırlar ve 	tam olarak algılayamadıkları kurallar bütünü bir tanrı 	kavramına aşırı bir tutku ile ve onu hoşnut etmek için 	mücadele vermektedirler ve bu kavramla bütünleşmekte 	kendilerince doğruluğu yani dünyasal algıda bütünleşmeyi 	gerçekleştirmektedirler. İşte Efendimiz onların bu gayretleri, 	arzuları, yanan muhafazakâr yüreklerini aşan bir hakiki Yaratanı 	edime tutkusuna sahip olma konusunda bizleri uyarmaktadır. Yani 	mana çalışmalarını, bütün kutsal yazılar üstünde ve 	peygamberlerin ve elbette bütün bunların üzerine kurtarıcımız 	efendimizin hayatı ve öğretileri ile bize sundukları üzerinde, 	yüreğimizin dönüşüm ve değişimi için yapmamız gerektiğini 	bize açıkça hatırlatmaktadır.





	 	Dindarlık seviyeleri esasında hepimizin öyle ya da böyle geçmek 	zorunda olduğumuz seviyelerdir. Bu seviyelerde Yaratan'ı 	sorgularız, benin Yaratıcı "BEN'i" algılamadan önce 	kendi kendine oluşturduğu kendi iç sorularının kendince 	cevaplandırıldığı ve hatta sınırlı seviyede Yaratan 	yaratılan ilişkisinin insani yerel toplum algıları ve 	uygulamaları içinde değerlendirildiği seviyelerdir. Ama hala bu 	seviyelerde "kendi arzum için alma" üstüne çıkılmış 	değildir. Yapılan her şey hep "benim cennete kavuşmam" 	"benim inanç ve ibadet biçimimin üstünlüğü" 	şeklinde hep "benim içindir". Oysa "sevgi ve ihsan 	O'lan" Yaratan suretine dönüşmek ise Efendimiz Mesih'in 	Müjde sonrası altı adımda dönüşüm ve değişim 	prensiplerinde ifade ettiği kişiyi Yaratan niteliğine getiren 	"merhamet" aşamasına ulaşılması esastır. Bu 	noktada "benim için almak artık ölmüş olmalıdır". 	Başkasına sunmak için almak esastır. Bu Yaratan suretine 	dönüşümdür, bu "Yaratan'ın sevgi ve ihsan olarak 	özetlediğimiz muhteşem nitelikler toplamını" edinmek ve 	yansıtmaktır. Bu esas doğruluk yani Yaratan'la niteliklerini 	yansıtma açısından "form eşitliğidir". Bu Mesih 	İsa'yı Ruh'un doluluğunda giyinmek ve "bol yaşam" 	olması yani Yaratan'ın insanla arzuladığının yaşamından 	fışkırması demektir. İşte dindarlığın o aşırı dindar 	olması tutkusu doğruluğu edinmede dindarların o aşırı 	tutkusunun da üstünde edinilmelidir. İşte o zaman Yaratan 	Ruh'unda ve Mesih'inde artık bizdedir. Doğruluk gerçekleşmiştir. 	İnsan-ı Kamil artık esas görevini tam olarak yerine 	getirmektedir. Kutsal Yazılar Yaratan'ın Mesih'inde 	tamamlanmakta dolayısı ile samimi Yaratan'ı edinme yolunda olan 	(İsra-el) kişide de tamamlanmaktadır.





	V. DEĞİŞİMİN ETKİNLİĞİ (Matta 5:21-47)





	 	 Ama ben size diyorum ki, .....-Mt.5:17-20





	 	Efendimiz Mesih İsa "tövbe" yani "dönüşüm" 	ve "göklerin hükümranlığı" yani "değişim" 	Müjdesi ile insanlığı kurtarışına davet ettiğini birlikte 	görmüştük ve hemen bu konunun arkasından da özellikle bu 	davete uyanlara altı aşamalı bir yol haritasını çizdiğini ve 	bu aşamaların da "eksiklikten tamlığa", "kaostan 	ıslaha", "insandan Yaratana" bir yükseliş yolu 	olduğuna tanık olduk. Efendimiz İsa bütün bu öğretileri ile 	aslında bize "Mesih düzeyinin" yani kendi içinde 	bulunduğu ve Yaratan Kelamını bize sunduğu düzeyin "kadim 	antlaşmayı" tamamlama düzeyi olduğunu söylemeye 	çalışmaktadır. Çünkü bu aşamada artık insan "Adem 	düzeyinden" tamamen ayrılmış, alma arzusu üzerinde gelişen 	ilk doğasını Efendimiz İsa'nın kurtarışını gönenmesi ile 	"başkalarına ihsan etme" üzerinde gelişen yeni 	doğasına çevirmiştir. Bu elbette Mesih'in "dönüşüm" 	ve "değişim" Müjdesinin Ruh'un yürekleri fethi ile 	gerçekleşmiş bir durumdur. Yüce Yaratan'ın o muhteşem ışığı 	artık yüreğin içini aydınlatmakta ve yüreğin Mesih'e 	dönüşmesini sağlamaktadır. İşte bu seviyede yüreğin ne 	denli değişime tabi olduğunu görebilmek ve bunun kişinin ikinci 	doğasında doğal bir ışıma olarak algılayabilmek mümkündür. 	Efendimiz Mesih İsa, yine bu tamlıkta değişim sürecini de altı 	"değilleme" (anti tez) ile bize aktarmaktadır. Ve burada 	da tamlık Matta 6:48'de açıkça ortaya çıkmaktadır. Buradaki 	ifade "göklerdeki (yani yücelerde O'lan'ın) yetkin olması 	gibi bizim de yetkin olmamızın amaçlandığı şeklindedir.





	 	Mesih İsa, tamamlama olgusunu kendi üzerinde tanımladıktan sonra 	yüreğin değişim sürekliliği içindeki etkinliğini öncelikle 	"doğru olma" anlamı üzerinde önemli vurgular yaparak 	öğretmeye çalışmaktadır. Dönüşüm yani yüreğin tamamen 	"sevgi ve ihsan O'lana" yönelmesi ile başlayan "değişim 	süreci" doğru olmanın tam net olarak kişinin doğasında 	anlam kazanmasıdır.





	 	O dönemin esasında hem ahlaki açıdan, hem dindarlık açısından 	en ileri düzeyde görülen kişileri Ferisilerdi.



	 	Efendimiz "doğru olmayı" bu kişilerin doğruluklarını 	aşma olarak öğretmektedir. Bu kişilerin dini düzeyde ve dini 	görüntü itibari ile zamanın önde gelenleri olduğunu 	görüyoruz. Oysa burada Mesih'i düzeyde verilmek istenilenin bir 	şeyleri yerli yerinde uygulayan yerine o uygulamayı doğal olarak 	hayata indirgeyen olmanın önemli olduğu gerçeğidir. Yani gerçek 	doğru kişi yüreği ile tamamen "sevgi ve ihsanı" 	Yaratan'dan alan ve hayat doğallığı içinde aldığını 	çevresine yine olduğu şekliyle yansıtandır. Doğru olma noktası 	daha önce de çalıştığımız gibi Yüce Yaratan'la Ruh'unun 	saran ışığında ve Mesih'inin kurtarışında eşit formda 	olmadır. Bu eşit form özelliği Yaratan niteliğini Mesih olarak 	olduğu gibi bizden yansıtmaktır.





	 	Ferisiler hiç kuşkusuz bütün kutsal yazılardaki uygulamaları 	samimiyetle uygulama gayreti içindeydiler. Ama sorun onların bu 	uygulamaları hakiki gerçek doğalarının bir parçası yapmak 	yerine itaat altında olup bu itaati de bir sevap beklentisine 	bağlamalarıdır.





	 	Metinde aslında bir farktan bahsedilmektedir. Mesela Mesih İsa 	kadim antlaşmadan bir aktarımda bulunacağı zaman "yazılmıştır" 	derken. Burada özellikle Ferisilerden ve onların anlayışından 	söz ederken "söylenmiştir" denmektedir. Demek ki, 	vurgulamak istediği ve "kadim antlaşmayı" tamamlamaya 	geldiğini ifade ettiği sözlerden sonra değişim sürecini 	örneklediği bu altı derin değişim aşamasında esasın ne kadar 	saptırıldığı gerçeğidir. O zaman bu algı biçiminin ötesine 	geçmek doğal olarak "Yaratan'la eşit forma" geçmektir. 	Mesih'i saran ışığın rehberliğinde yaşama indirgemektir. Yani 	"sevgi ve ihsan O'lan'ın" bu niteliklerini "kişinin 	kendi için almasından" "başkasına vermek için alması" 	şekline dönüşerek edinmiş olmasıdır.





	 	1.YÜREĞİN DEĞİŞİMİ





	 	Ama ben size diyorum ki, kardeşine karşı öfkelenen her kişi 	yargıyı hak eder-Mt.5:21



	 	Efendimiz Mesih İsa'nın değişimin etkinliği konusunda "öfkeden 	başlaması" önemlidir. Çünkü öfkenin getirisi yok 	etmektir. Çünkü Yaratan'ın öfkesinde de bunu görüyoruz. 	Yaratan'ın sureti olmak üzere yaratılan insan doğal olarak bu 	Yaratan özelliğini de yansıtmaktadır. "Öldürmeyeceksin" 	emri esasında Sina dağında açıklanmış bulunan bir emirdir. 	Fakat bu emir daha sonra belli şartlara bağlanan bir emir haline 	gelmiştir. Bir anlamda bazı koşullarda öldürmenin olurluğu 	benimsenmiştir. Oysa öldürmenin her çeşidi Yaratan'ın 	karşısında yer almakla eş değerdedir. Çünkü doğa bütün 	yasaları ile kendi düzeni içinde hareket etmektedir. Bu 	yaratılışın doğal akışına müdahale etmek esasında 	Yaratanın bütün denge sistemlerine müdahale etmeye 	kalkışmaktır. Bu da "kaos" getirecek dolayısı ile 	ölüm getirecektir. Bu nedenle belli koşullarda öldürmeye 	kalkmak ve bir koşulun yerine gelmemesi ile öldürmekten 	vazgeçmiş olmak kişiyi suçsuz kılacak değildir. Çünkü her 	şeyden önce "öldürmeyi arzulayan" bir yürek 	ortadadır. O zaman bu yürek tamamen "Yaratan arzusuna" 	karşı bir yürektir. Hatta bir kişiye öldürecek kadar öfke 	duymak ve sırf cezadan korkulmasından ötürü öldürmemek aktif 	öldürme işlemini yapmakla eş değerdedir. En azından bu kutsal 	yazıların öğretilerinin toplamından çıkarılabilecek bir 	sonuçtur.





	 	"Söylendiğini duydunuz ama ben diyorum ki" ifadesi esas 	Yaratan'ın Ruh'unun insanlığa sunduğu ve insanlığın 	algıladığı arasındaki farkı çok net ortaya koymaktadır. 	Çünkü esas ortaya konulan kişinin alma arzusunun zamanla "sevgi 	ve ihsan O'lanın" sunmak istediğini alma arzusu doğrultusunda 	değiştirmesidir. Bu nedenle uzaklara götürülen kavramlar 	tamamlama kapsamında Efendimiz tarafından yeniden yerli yerine 	oturtulmakta, dolayısı ile "tamamlama" hizmeti yerine 	getirilmektedir.





	 	Burada Efendimiz İsa doğruluğun ne denli derinlerde bir "dönüşüm 	ve değişim" bağlantısı içinde gerçekleştiğini 	vurgulamaktadır. Çünkü esas olanın "insanın içinde ne 	hissettiği, neyi edindiğidir". Yani bir kişinin öfkelenmesi 	ve belli cezalardan korkup bir başka kişiyi öldürmekten kendini 	alıkoyması esasında o kişinin bunu yapmamış olmasından ötürü 	doğru bir kişi olduğu anlamına gelmemektedir. Çünkü o kişiyi 	yüreğinde öfkesinden öldürmek istemiştir. Belki bir çok 	dindarlık düzeyinde olan kişilerde bir çok doğru hareketi kendi 	iç doğalarında, yüreklerinde hakikaten istedikleri için değil 	de, kurallara ve koşullara bağlı olarak yaşadıkları için 	yapmaktadırlar. Oysa Mesih İsa'nın istediği ve esas bize sunduğu 	kurtuluş hayatında yüreğinde Yaratan sureti olmasıdır. Yani 	öfkesinin arka planında yürekte de olsa öldürmeye gidecek 	arzuların doğmamış olduğu bir yaşam biçimini doğal hayatına 	 indirgemesidir.





	 	Bu bağlamda bir kişinin bir başka kişiye aptal demesi bile 	esasında bir çok yürek içi düşüncelerin dışa yansımasıdır. 	Ve bu Mesih düzeyinin doğruluk anlayışına ters düşmektedir. 	Bir emir olduğu için değil de esasında değişimin bir aşaması 	olarak, göstergesi olarak böyle bir konumdan geçilmiş olması 	esası aranmaktadır.





	 	Musa'nın Yaratanı sevme ve Yaratılanı sevme öğretisi üzerinde 	yükselen bir yaşam "kadim antlaşmanın" tam olarak 	uygulanması yani tamamlanmasıdır. Bu da Mesih İsa'nın o yüksek 	"sevgi ve ihsan" yansıtımı içinde bize sunulmakta yani 	"kadim antlaşma" tamamlanmaktadır. Kısacası ilk 	değişim etkinliği aşaması "öldürmenin üstüne 	çıkmadır". Öldürme, yok etme, benin tamamen hakim olma 	arzusu ile ve tamamen hükmet arzusu ile bağlantılı olduğu gibi 	alma arzusunun en üst noktasıdır. O zaman istenilen bu noktanın 	"değillenmesi" yani "ahmak" kelimesine dahi yer 	verilmeyen bir yürek paklığına doğal bir yaşam biçimi olarak 	ulaşılabilmesidir. Ama bu elbette bu "önce Müjde" ve 	daha sonra "dağdaki vaaz" aşamalarının ardında Mesih 	İsa'nın tamamlayıcılık düzeyinin yürekte edinilmesinden 	sonra gelişen bir süreç olarak karşımıza çıkmaktadır. Çünkü 	bu efendimizin kendisini feda eden ve dirilişle bize hayat sunan 	yaşamının bir sonucu olarak aynı paralelde biz de gelişecek 	günlük gelişim sürecidir. Çünkü bir öldürme arkasında 	kıskançlık dahil bir çok "bencil alma arzusu" kökleri 	bulunmaktadır. Habil ve Kain örneğinde de gösterilmek istenilen 	Adem düzeyindeki "benin farkındalığından sonra" "alma 	arzusu ile" "benin" başına neler getireceği 	gerçeğidir. O nedenle ilk günah ardından gelen öldürme burada 	karşımıza dönüşüm sonrası yüreğin ilk değişim aşaması 	olarak çıkmaktadır.



	 	Bu nedenle öğreti burada a) olumsuzun hemen olumlu kılınması 	ve b) hatta olumsuzun olumlu kılınmasının iç çalışma olan 	ibadetten bile öne alınması şeklinde bir uygulamaya 	bağlanmaktadır. Efendimizin bize sunduğu sonsuz yaşam Müjdesi 	ve bu müjde üzerinde kendi hayatı ile tasdik ettiği yol haritası 	ve değişimin etkinliği aşamaları hep Yaratan sureti olmamız 	için basamaklardadır.





	 	2.DÜŞÜNCENİN DEĞİŞİMİ





	 	Ama ben size diyorum ki, bir kadına bakıp onu arzulayan her 	adam, zaten yüreğinde o kadınla zina etmiştir- Mt.5:27





	 	Diğer tarafta değişimin etkinliği yalnız yürekte değil aynı 	zamanda düşüncede görülmek zorundadır. Ancak o zaman Mesih 	düzeyine ulaşım yine Efendimiz Mesih İsa'nın kendi 	yönlendirişinde ve Ruh'un rehberliğinde gerçekleşebilecek bir 	durumdur. Oysa zamanla İsra-el yani Yaratan'a yürüyenler yürek 	konusunda olduğu gibi düşünce konusunda da doğrudan 	uygulamaları öne çıkararak esası yani esas manayı, daha 	doğrusu Yaratan'ı edinme yolunda yaşama indirgenmesi gerekenleri 	doğal yaşamlardan çıkarmayı, anlamsızlaştırmayı 	başarmışlardır. Efendimiz İsa ise bunu yeniden yerli yerine 	koymayı arzulamakta ve bunu kendi yaşamı ile de ifade etmektedir. 	Kalp noktasının açıldığı durumlarda düşünceyi yönlendiren 	yürektir. Oysa "benlikte" sürdürülen yaşamda ise 	"düşünce alma arzusu ile" bütünleşerek lokomotif bir 	rol oynamaktadır.





	 	Cinsellik konusunda da esas uygulamadan ziyade arka planda yer alan 	sağlıklı ya da sağlıksız düşünce biçimidir. Çünkü esas 	"sevgi ve ihsana dayalı" yani Yaratan niteliklerini 	yansıtan bir yaşam biçiminde cinsellik tamamen "sevgi ve 	ihsana" dayalı olarak bir "aç gözlülük, alma arzusu" 	sonucu olmayacak esasında "evlilik" dediğimiz çift olma 	ciddiyeti içinde bağlılık ve sadakat ve hatta antlaşmanın 	yansıması olarak ele alınacaktır.





	 	Oysa genelde görülen ve çoğu zaman karşımıza çıkan yürek 	ve düşünce bağlamında aşırı yemek yeme olgusunda olduğu 	gibi "alma arzusu" bağlamında cinsellik gerçeğidir.





	 	Efendimiz İsa'nın Mesihi düzeyde bize öğrettiği ise sadece 	uygulamada değil düşüncede de tamamen "sevgi ve ihsana" 	dayalı bir cinsellik algısında değişmektir. Sürekli yemeği ve 	içmeği düşünmek her ne kadar sağlıksızsa, sürekli 	olarak cinsellik üzerinde takılıp kalmak ve bunu "egonun o 	doymak bilmez alma arzusuna" teslim etmekte o kadar 	sağlıksızdır. Kutsal Yazılara bakıldığında "kadın ve 	erkek" ikisi "insanı" oluşturmaktadır. O zaman her 	kişinin cinselliğinin de insan düzeyinde olması yani sosyal yapı 	içinde kurumsal olarak kabul gören bir biçimde karı-koca olma 	bütünlüğü içinde değerlendirilmesi Mesih düzeyine değişimin 	bir göstergesidir. Yüreğin değişmesi önceliğinde düşünce 	de ikinci aşama olarak değişime tabi olacaktır.





	 	3.İLİŞKİNİN DEĞİŞİMİ





	 	Ama ben size diyorum ki, karısını cinsel ahlaksızlıktan 	başka bir nedenle boşayan her adam, onu zinaya itmiş olur- 	Mt.5:32





	 	Efendimiz İsa'nın yaşadığı günlerde Musa'nın insanların 	yürek sertliğinden dolayı ortaya koyduğu "boşanma belgesi" 	uygulaması oldukça yozlaşmıştı. Kocalar eşlerini sudan 	sebeplerle boşuyorlardı. Mesih İsa Müjde'sinin yol haritası 	ardından değişimin etkinlik prensiplerini anlatırken bu konuya 	da dikkatleri çekmektedir. Çünkü bu konu insanlar arasında aynı 	zamanda hem rahmetin timsali olan hanımların aşağılanmasına 	hem de insan olma kavramını yani kadın ve erkeğin 	birlikteliğindeki o muhteşem bütünlüğün bozulmasına neden 	oluyordu. Çok kolay şekilde eşlerin değiştirildiği ve sudan 	sebeplerle eşlerin alçaltıldığı ve toplumu oluşturan 	çekirdeğin sürekli sallandığı bir yapı içinde yaşamak "Adem 	düzeyinde" takılıp kalmaktan başka bir şey değildi.



	 	Mesih İsa öfke ve cinayet konusu ile yüreğin değişim etkinliği 	aşamasını, zina konusu ile de bize düşüncenin değişim 	etkinliği aşamasını öğretmişti. Şimdi de boşanma konusu ile 	de ilişkilerdeki değişimin etkinliği aşamasını bize 	öğretmektedir.



	 	Efendimizin yaşadığı dönemlerde "boşanma belgesi" 	vermek artık kadim antlaşma altında olan kişilerin bir uygulama 	ile kendi içsel eksikliklerinden, problemlerinden, günahlarından 	kendi sorumluluklarından kurtulmaları haline gelmiş bir 	uygulamaydı. Oysa Mesih İsa burada bu uygulamanın ötesine 	geçerek esas "kadim antlaşmada" verilmek istenilenin 	ilişkilerde ne denli sadık ve yürekten ve samimi olunması 	gerektiği gerçeğidir. Bir anlamda Mesih İsa'nın "evetiniz, 	evet, hayır’ınız hayır" olsun öğretisi burada kadın ve 	erkek birlikteliğinin sonsuzluğu hedefleyen bir antlaşma olması 	ile bağlantılıdır. Kısacası burada esas olan boşanmama değil 	birlikteliklerin sağlam temeller üzerinde olması ve ilişkinin 	çok sadık, samimi ve kaliteli bir adanmışlıkla pekiştirilmiş 	olmasıdır. Yoksa burada söylenileni de "boşanmanın yasak 	olması" şeklinde Efendimiz dönemindeki dindarların diğer 	öğretileri algıladıkları literal şeklinde algılarsak buradaki 	esas öğretilmek istenilen bütün değerleri göremememiz 	demektir. Elbette Mesih İsa boşanmayı teşvik etmemektedir. Ama 	belirli koşullar oluşmuşsa da doğru temeller üzerinde 	kurulmadığı için o koşullara ulaşmış olan evliliğin düştüğü 	konumu da görüp ona göre değerlendirilmesi gerektiğini ifade 	etmektedir. Fakat buradaki değilleme de esas arzulanan Mesih'i 	düzeyde kurtuluşu gönenmiş kişilerin özellikle bekarların 	ilişkilerinde "evetiniz, evet, hayırınız, hayır" 	netliğinde bir ruh eşini bulup sağlıklı "insan" olma 	koşulunu yani evliliği yakalamaları ve bunun da ciddiyetle 	alınması gereken bir konu olduğunun irdelenmesidir.





	 	4.SÖZÜN DEĞİŞİMİ





	 	Oysa ben size diyorum ki, hiç ant etmeyin- Mt.5:35





	 	Yine yasa uygulamasında literal olarak alınan bazı buyrukları 	kendi yararlarına belli kurallara bağlayarak farklı bir yorumla 	kullanımın söz konusu olması efendimizin bu konuda da değişim 	etkinliği aşamasına bir örnek oluşturmuş olmasına yol 	açmıştır. O dönemde yine belli dindarlık prensipleri içinde 	yaşayan insanlar ne yazık ki, ant içtiklerinde bile belli bir iç 	pazarlığın sonrasında bu antları içmekteydiler. Yani 	tutamayacakları sözler varsa antlarını buna göre içiyorlar ve 	böylelikle hem ant içmiş hem de tutmadıklarında dini olarak 	kendilerini huzursuz hissetmeyecekleri bir ruhsal ortam 	oluşturuyorlardı. Bu dönüşüm ve değişim aşaması ardında 	Mesih İsa böyle bir ikiyüzlülüğü de ortadan kaldıracak bir 	buyruğu ortaya koyarak yine kadim antlaşmayı tamlığa 	dönüştürmektedir.



	 	5.DAVRANIŞIN DEĞİŞİMİ





	 	Ama ben size diyorum ki, kötüye karşı direnmeyin-Mt.5:38





	 	Değişimin etkinliği prensiplerinde yine bir yanlış anlaşılmanın 	düzeltildiğini görüyoruz. Dönemin yaşam düzenlemesi içinde 	insanların birbirlerine zarar vermelerini önlemek maksadıyla yasa 	niteliğinde ifade edilen bir kavram zaman içinde kişisel anlamda 	bir öç alma özgürlüğüne dönüşmüştür. Bu nedenle Mesih 	İsa dönemin yönetim maksatlı olarak mevcut olan yasalarına 	vurgu olan "göze göz, dişe diş" uygulamasının 	kişiselleştirilmiş olmasının "sevgi ve ihsan O'lan" 	Yaratan'ın prensiplerine aykırı bir tavır olduğunu 	söylemektedir. Ve esas olanın "sevgi ve ihsan O'lan'a" 	benzeyerek sürekli "bağışlayan" bir sevgi ve ihsan 	hayatını yaşamak olduğunu öğretmektedir.



	 	6.ANLAYIŞIN DEĞİŞİMİ





	 	Ama ben size diyorum ki, düşmanlarınızı sevin-Mt.5:44





	 	Yaratan'ı bütün yürek ile sevme yani O'nun sureti olmanın bir 	sonucu olan Yaratılanı sevme prensibi esasında dönüşüm ve 	değişimin bir bütün oluşturmasının bir sonucudur. Yani 	dönüşümün yüreği değiştiren sonucunda saran ışığın 	yürek noktasında Mesih'i oluşturması artık bu noktayı yani 	"sevgi ve ihsanı" kişinin kendi benliği ile bütünlemesi 	prensibidir ki, düşman ya da değil insanı yani insan kardeşini 	yani Yaratılmışı sevme sonucunu oluşturur. Çünkü bu 	Yaratan'ı edinmekle yani O'nun suretine dönüşmekle 	bağlantılıdır. O zaman dönüşüm sonucu Mesih'te değişimin 	yani her güne "yüksek değerlerin" indirgenmeye 	başlanması yani göklerin egemenliğinin aşağıya çekilmeye 	başlanması doğal olarak sevgi ve ihsanı kişiye getireceği için 	Yaratan'la nitelikleri konusunda eşit forma dönüşmeyi 	sağlayacaktır.





	 	7.MÜKEMMELLİK





	 	Değişim etkinliği bir süreçtir. Dönüşüm sonrası yol 	haritasında Efendimiz Mesih daha ilk adımda "ne mutlu ruhta 	fakir olanlara" sözünü söyledikten sonra "göklerin 	hükümranlığı onlarındır" demektedir. Yani ilk adımı 	atmak esasında "göklerin hükümranlığına" giriş 	anlamına geldiğine göre yani "kişinin eksikliğini fark 	etmesi" daha sonra o yolda bunu tamamlamak için yürüyeceği 	 bütün adımlara bir hareketlilik kazandırması Efendimiz için 	sanki bu eksikliğin tamamlanması gibi görülmektedir. Yani bir 	anlamda "başlamak bitirmektir" sözü gibi bir ifade 	vardır burada. O zaman değişim etkinliğinde de dağdaki vaaz 	doğrultusunda eksiklikten tamlığa yükselen ve Mesihin 	kurtarışında bunu tam anlamıyla Mesih'le ve Ruh'unda yapan 	kişi bunun sonucunda yürek değişimi sürecine yani değişim 	etkinliğinin ilk adımına girmesinden itibaren esasında "başlamış 	olduğu işi bir anlamda bitirmiş" addedilmektedir. Yani 	"mükemmelliğe" dahil olmaktadır. Yani "ruhta fakir 	 olanın" "göklerin hükümranlığına" girmiş 	sayılması gibi "yüreği değişim sürecine girmiş olan da" 	yükseklerde O'lanın mükemmelliğine erişmiş sayılmaktadır. 	Yani bu aşamanın ilki de sürekliliği de ve hele hele sonucu da 	mükemmelliktir. Çünkü tamlık yani yedinci aşama Yaratılışta 	olduğu gibi Şabat'tadır. Yani Yaratan'ın yarattıklarına 	baktığı andadır. İyi olduğunu gördüğü andadır. Her 	kaos'un ıslah olduğu andadır.





	 	O zaman her manevi düzeyimizde aşılması gereken bir altı ve 	varılması gereken bir yedi vardır. Ama bunun birine teşebbüs 	dahi yediye harekettir. Yaratan yetkin olduğu gibi yetkinlik 	İsra-el olmaktır. Yani Yaratan'a yürüyüştür. Olması 	gerekendir.





	VI. DOĞRU UYGULAMA (Matta 6:1-18)





	 	Doğruluğunuzu insanların gözü önünde gösteriş amacıyla 	sergilemekten kaçının..-Mt.6:1





	 	Matta’nın anlatım biçiminin de çok güzel açıkladığı 	gibi, efendimizin öğretişlerinde büyük bir bütünlük olduğunu 	görebilmemiz mümkündür. Bu bütünlük esasında manevi 	deneyimlerin sahibi olan her kişinin hayatında görülebilmektedir. 	Çünkü İsra-el yani Yaratan’a yürüyen kişi zaten İbrahim 	Peygamber gibi parçadan bütüne yürüyendir. Kaostan Islaha doğru 	hareket edendir. O zaman bu yürüyüş esnasında da hep 	“eksiklikten tamlığa” bir yürüyüş söz konusudur. Bunu 	mecazen formüle etmek hep kainatın yaratılışı anlatımı temel 	alındığında altı aşamayı aşma sonucu yedinci aşamaya varma 	olarak ifade etmek mümkündür. Bu da esasında altının neden 	tamlık sayısı olmadığını hatta bazı ifadelere göre 	“şeytanın yani benliğin, egonun, eksikliğin” işareti olarak 	görülmektedir. Yedi ise “tamlığın, Yaratanın” işaretidir.





	 	Değişim ve dönüşüm çağrısı Müjdedir. Efendimiz Mesih İsa 	bu çağrıyı açıkça yapmış yol haritasını vermiş, dönüşüm 	ve değişimi belli aşamalarla belirlemiştir. Örneğin dönüşümü 	dağdaki vaaz ile açıklarken kişinin eksikliğinin farkında 	tamlığa tekabülü dönüşümü olarak ifade etmiştir hemen 	arkasından da günlük hayata intikal eden, günlük hayata inen 	bir değişimi yine altı aşamalı olarak izah etmiş ve Yaratan’ın 	mükemmelliğini edinmenin yedinci aşamada ancak bu yol 	haritasını izlemek koşuluyla mümkün olduğunu söylemiştir. 	Elbette bütün bu aşamaları rahatça aşabilmek ise hayatı ile 	kendisini bize sunan efendimiz Mesih İsa’nın kurtarışını 	gönenmekle kolay olacaktır. Zaten kurtarıcı bu nedenle “üst 	akıl” olması hasebiyle ve yaşam pratiğini sergilemesi 	hasebiyle ve ölümü ve dirilişi ile canlı bir yaşam örneği 	olması itibariyle bizim can kurtarıcımızdır. Dönüşümün 	altı ilkesi yani eksiklikten tamlığa bizi Allah oğulları 	düzeyine çıkarmaktadır. Bu da Yaratanı edinmiş bir yaşama 	sahip olmak demektir.

	 	Yani tamlıktır. Yedinci aşaması budur. Göklerin hükümranlığını 	aşağıya çekmektir. Diğer taraftan değişimse kalbin, 	düşüncenin, sözün, ilişkinin, davranışın ve anlayışın 	değişiminin her güne indirgenmesidir ki, bu da Yaratan 	mükemmelliğini yansıtmaktır. Yani yedinci aşaması tamlıktır, 	mükemmelliktir.





	 	Bütün bunları yaşamak, edinmek, yüreklerinde tam dönüşüm ve 	değişimi edinmedikleri halde hala dindarlık adına samimiyetle 	bir çok hal ve davranış içinde bulunan ve kendilerine göre 	yorumları ile kendilerine bir yaşam seçmiş olanların 	yaşamlarının üstüne çıkan bir yaşamı elde etmek demektir. 	Bu da Mesih İsa’nın dediği gibi Ferisilerin doğruluğunu aşan 	bir yaşamdır.





	 	Kısacası Mesih İsa önce Müjde’yi ilan etmektedir. Hem de bu 	Müjdeyi dini tecrübeleri çok fazla bilmeyen bir bölgede Galile 	bölgesinde ilan etmektedir. Galile (daire) demektir. Mecazen 	bakacak olursak adeta Mesih İsa’nın vaazı öncelikle 	yüreklerimizin dinlerle nasıl tutmamış daireleri içindir. Açık 	alanlar içindir. Çünkü oraya atılan tohum yeşerecektir.





	 	Müjde, tövbe ve göklerin egemenliğine çağrıdır. Yani dönüşüm 	ve değişime çağrıdır. Dönüşüm dağdaki o meşhur ne 	mutlularla ifade edilen altı aşama ve yedincisinde gelinen 	eksiklikten tamlığa geçiş haritasının izlenmesi ile mümkün 	olan bir durumdur. Değişim ise yine bu vaazın hemen arkasındaki 	kişiyi değiştiren altı aşama ve yedinci aşamasında Yaratan 	mükemmelliğini yansıtan durumdur.





	 	Şimdi bu Müjde ve sonrası iki yedi aşamalık durumun 	aşılmasından sonra varılan nokta doğru uygulamalar noktasıdır. 	Artık burada “kişinin kendisi için alma arzusu” üzerine inşa 	edilmiş bir din ve uygulamaları yoktur. Aksine hakiki bir mana 	yaşamı ve uygulamaları vardır. Yani bir başka deyişle doğru 	din Müjde ve iki yedi aşamalık yol haritasının arkasındadır. 	Bunların tam olarak uygulanabilmesi için öncelikle saran ışığın 	yürekleri açması yani kalp noktasının açılması ve Mesih’in 	kurtarışının tohumunun yürek içine ekilmesi esastır. Sağlam 	ve tam ve mükemmel inşaat öylelikle gelebilecek olandır.





	 	Doğruluk kavramı üzerinde daha önce esasında durmuştuk. Yani 	doğruluk Yaratan’la aynı paralelde olmak anlamındaydı. Yani O 	“sevgi ve ihsan O’landır”. O’nun bu muhteşem niteliği 	Ruh’u aracılığı ile Mesih’inde ifşa olunmaktadır. Mesih’in 	bize gelmesi yani yüreğe alınması Mesih’in kendini feda 	unsurunda ve yeni hayata dirilişi unsurunda bizden de ifşa 	olunduğunda doğruluk bizden dışa yansımaktadır. Bu durum 	tamamen manevi derinliklerimizin doğal değişimi ile doğallığını 	koruyan bir durumdur. Yani hareketlerimizi düşünce ile 	değiştirmeye kalkmak bir manada hakiki değişim değil taklidi 	bir değişimdir. Ve doğal olarak bu tür davranışlar üzerimizden 	düşecek olan davranışlardır. Bir çok dinler ve dindarların 	yaşamlarında zerre değişme görülmemesinin veyahut bazı kendi 	esaslarına uymayan davranışlar içinde bulunmalarının ana 	sebebi budur. Hatta “dinlerin barış değil kaos getirdiği” 	şeklindeki sözlerin de temelinde yatan gerçek budur.





	 	DÖRT TÜR DAVRANIŞ





	 	Mesih İsa Müjdesinin yedi aşamalık iki temel yol haritası 	sonrası dünyasal anlamda belli dini kalıplar içinde yaşayan ve 	halk içinde dahi sanki kutsal kişilermiş gibi kabul gören 	göstermelik dincilerin dört tür davranışının tersine 	davranışın da inanç ve imanın esas doğru uygulaması olarak 	öğretmektedir. Bu uygulama esasında “doğru dindarlık” 	olarak da ifade edilebilir. Ama her halükarda efendimizin kaygısı 	bir din kurmak ve dini prensipler oluşturmak olmadığı için bu 	kelimeler dini terminoloji kullanılmış olsa bile algılanan ve 	bilinen terminolojilerin dışında manalar taşımaktadır. Çünkü 	Mesih İsa’nın kaygısı kişilerin Yaratan’ın ışığında 	Yaratan’ı edinmeleri ve esas yaratılış gayesinde olduğu gibi 	Yaratan suretine dönüşmeleridir. Bu nedenle de kendisi bu dönüşüm 	ve değişim için anahtar olandır.





	 	Genelde dindarlar dışarıdan övgü bekleme ya da dindar 	görünme kaygısı içindedirler. Belli dini semboller, giysiler, 	saç sakal görüntüleri oluşturarak kendilerini genel olarak 	halkın içinden ayırarak farklı olduklarını göstermeye 	çalışırlar. Bu dört tür davranış biçiminin birinci halidir. 	İkinci tür davranışları dünyasal manada saygı görmekte ve 	insanlar tarafından kendilerine bir kutsi paye verilmiş 	olmaktadır.





	 	Onlarda bu paye ile gurur içine girerler ve her yerde önde, 	protokolde ve baş tacı edilmeyi, ellerinin öpülmesini, 	kendilerine saygı gösterilmesini beklerler. Üçüncü tür 	davranışları ise bu dindarlıklarını besleyecek kuralları 	üretip kendi kurallarına kendilerini köle etmiş olmalarıdır. 	Dualarını bile belli şekillerde, yerlerde yapmak durumundadırlar. 	Belli şekillerde oturur ve belli tarzlarda konuşurlar. Ve dördüncü 	tür davranışlarında ise sanki cennet kendi ayakları altında ve 	tekelleri altındaymış gibi bir tavır içindedirler, öyle 	konuşurlar ve öyle davranırlar.





	 	DOĞRU UYGULAMA





	 	Mesih İsa’nın öğretişlerinde ise doğru uygulamayı bütün 	bu yapılanların tam tersi olarak sunduğunu görüyoruz. Şimdi bu 	dört tür davranışın esasında ne şekilde olması gerektiğini 	maddeler halinde değerlendirelim;





	 	1.Efendimiz manevi manada dönüşüm ve değişim hayatı süren 	kişilerin yani Yaratan’ın Ruh’unun kalp noktasını açıp 	 Mesih’inde kurtarış sunduğu kişinin hiçbir biçimde bunu 	doğallığın dışına taşımamalarını öğretmektedir. Yani 	manevi hayatınız insanların övgülerinden tamamen bağımsız 	olmak durumunda olmalıdır. Eğer bunu yaşıyor ve hissediyorsanız 	doğru bir Mesihi yaşam uygulaması içinde olduğunuzu bilmeniz 	mümkündür.





	 	2.İnsanların övgülerini bekleyen ve kendisi hakkında“ne kadar 	dindar” “ne kadar mübarek” “ne güzel dua ediyor” 	“cennetlik” “çok imanlı” gibi kelimeler duyup bunlardan 	hoşlanan kişiler büyük bir olasılıkla sadece dünyevi övgü 	şeklinde bir ödülden başka ödüle sahip olamayacaklardır. 	Mesih İsa’nın öğretişinde bu oldukça nettir.





	 	3.Manevi kurtuluş ve Mesihi yaşam ilginç bir biçimde dışsal 	değil içsel bir dönüşüm ve değişim olayıdır. Yani hakiki 	iman hayatı içte yaşanan ve dolayısı ile dışa doğallık 	içinde ve yeni yaşam içinde yansıyan bir durumdur. Mesih İsa’nın 	öğretisinde bunun kişiye has ve kişinin özeli olduğu net bir 	biçimde vurgulanmaktadır. Bu nedenle belli kuralları üretip o 	kurallara kendilerini köle etmek durumunda değillerdir.





	 	4.Yaratan’ın bu iç değişimi doğrudan değerlendireceği ve 	manevi manada ödüllerin ise insan algıları üstünde olacağı 	da açıkça belirtilmektedir. O nedenle cennet denilen o sonsuzluk 	hazzı Yaratan’la birliktelik, bütünlüğe dönüş dindarların 	tekelleri altında değildir.





	 	Bu anlatımlarda dört madde ile doğru uygulama ya da doğru bir 	dindarlık yol haritası verilmiş olmaktadır. Bütün bu blok 	öğretişler adeta birbirini tamamlayarak Müjde’yi bütün 	kutsal yazıların üstünde tam olarak bloke etmektedir. Yani 	tamamlayıp kapatmakta ve hakiki olarak bütün bu öğretişleri 	Mesih’in kurtarışında gün içinde algılayıp Ruh’ta ve 	gerçekte tapınarak ve Ruh’un rehberliğinde yapanlara Yaratan’ı 	edinme ve Yaratan’la form eşitliği içinde olma durumunun 	verileceği, daha doğrusu Yaratan suretine dönüşümün o 	kişilere bahşedilmiş olacağı müjdelenmektedir. Çünkü 	Mesih’te esas olan meyve vermektir. Meyve sadece birilerini İsa 	Mesih’e getirmekle sınırlı değildir. Sadece bunu meyve gibi 	 görmekse Ferisilerin düzeyine geri dönüşten başka bir şey 	olmadığı gibi Müjde’yi kendi algımıza göre yönlendirmekten, 	eksiltmekten başka bir şey değildir. Adeta Kutsal Yazıları 	Mesih öncesi bazı ulemanın anladığı gibi eksik olarak 	anlamaktır.





	 	ZEKAT VE SADAKA





	 	Doğru uygulama tarifi ile esasında Mesih İsa hala Kutsal Yazıları 	tamamlamaya geldiğini vurgulamaktadır. Çünkü sorun zamanın 	din ulemasının daha çok insan benliğini okşayan şekilde 	yorumlarla geliştirdiği bir din içinde bir yaşama kitlenmiş 	olmalarıdır. Ve daha önce özellikle “değişimin etkinliği” 	konulu bölümdeki altı aşamalı değişimi irdelerken olduğu 	gibi bir anlamda ulemanın kendi tekellerinde eksik yorumlarını 	yeniden ele alarak tam bir yorumu kendisiyle bütünlemektedir. 	Bazen bazı kurallar yaşam değerine sahiptir. Gerçekten 	kurtarıcıdır.





	 	Ama bu kurallar eksik uygulanırsa kurtarıcı oldukları halde 	öldürücü olurlar. Burada da olan budur. Yani “yoksullara 	yardım” kutsal yazılar içinde zaten olmazsa olmaz bir konumdur. 	Ama bu yardımla amaçlanan Yaratan düşüncesinde yaratılmış 	olan benliğimin Yaratan düşüncesini edinmesi, hissetmesi 	kısacası Yaratan sureti olmasıdır. Oysa “ben kendimi 	yüceltmek hatta cennetten bir şeyler alacağımı umarak ve 	gösteriş yapma amaçlı vermeye başladığımda” bu Yaratan 	suretine benzer bir ihsana sahip olmak değil bencilce bir gösteriş 	olma durumundadır. Hem de zamanla bu farkında olmadığımız 	bir doğal dindarlık tavrı haline dönüşür. İşte bu nedenle 	efendimizin buradaki öğretilerinde doğru uygulama yani Yaratan’ı 	edinme yolunda dönüşüm ve değişimin hayata indirgenmesinde 	doğru uygulama bu en bilinen noktalar üzerinde yeniden 	yapılandırılmaya çalışılmaktadır. Zekat emri yani yoksula 	varlığın belli bir kısmının ödenmesi kutsal yazıların 	önemli buyruklarındandır (Tesn.15:11; Çık.23:10-11; Lev.19:10; 	Mz.112:9).





	 	Bir çok yerde bu zaten Yaratan’a yürüyenin yani İsra-el’in 	uygulaması gerekli bir “ihsan” pratiğidir ve temelinde hakiki 	Yaratan sevgisi yatmak durumundadır. Oysa insanlar, dindarlık 	adına bunu tamamen kendi benlerine mal etmiş ve adeta 	haykırırcasına ilan ederek yardımlarda bulunmaktadırlar. Mesih 	İsa’nın öğretileri mana aleminin derinliklerinde “mana 	çalışmalarıdır”.

	 	Yani Yaratan’la eşit formda olma O’nun niteliklerini yansıtma 	çalışmalarıdır. Bir anlamda kurtarıcımız, efendimiz gibi 	“kendimize ölme ve dirilme” ve yeni yaşama dönüşüp değişme 	çalışmalarıdır ve sükünet esastır. Kişinin kendi iç 	aleminin dünya üzerinde yaşarken değişmesinden başka bir şey 	değildir. Ayna olmaktır.





	 	Zekatlarını ve sadakalarını verirken bir çok dindarın yaptığı 	esasında Mesih’in doğru uygulamada anti tez olarak belirlediği 	dört tür davranış tarzının tam tersidir. Bu tarz kişiler 	1.Zekat ve sadakaları ile kişilerin kendilerini görmelerini 	istemektedirler 2.Kendilerini övmelerini beklemektedirler 3.Bir 	anlamda ödüllerini bu dünyada almak istemektedirler ve bu tarz 	bir davranış biçiminin doğru olduğunu vurgulamaktadırlar 4.Ve 	böyle yapan kişilerin cennetlik oldukları gururu 	içindedirler.





	 	İBADET VE DUA





	 	Efendimiz İsa’nın doğru uygulamaya verdiği ikinci önemli 	örnek ise dua ve ibadetleridir. Demek ki, dindarlığın en önemli 	iki yansıması üzerinde samimiyet ya da samimiyetsizlik söz 	konusudur. Bunlardan biri Yaratan’a ihsan yani ibadet diğeri ise 	insanlara ihsan yani vermek konusundadır. Verme konusunu zekat ve 	sadaka başlığı altında gördük. İbadet ve dua da yine zekat 	ve sadaka gibi yukarıda bahsettiğimiz dört tür davranışa 	açıktır. Yani gösteriş için, başkalarından övgü duymak 	için, tamamen kişisel çıkar bağlantılı ödül için ve 	cenneti kazanmış olmak için yapılabilmesi gayet kolaydır. 	Bu nedenle de bu önemli öğretişler içinde Yaratan suretine 	dönüşümde Yaratan’ı edinme yolu içindeki İsra-el yani 	Allah’a yürüyen kişi için doğru uygulama öğretişleri 	içinde örneklenmekte ve esasının ne olması gerektiği 	vurgulanmaktadır.





	 	İbadet ve dua konusunda aynı dört tür davranış hatasını 	belirtirken Mesih İsa özellikle dua ve ibadette iki noktayı 	vurgulamaktadır. Bunlardan bir tanesi “herkesin göreceği 	yerlerde ibadeti gösteriş amaçlı ifa etmek” ve diğeri ise 	ibadet ve dua esnasında “Yaratan’ın önünde sanki hiçbir 	anlamı yokmuş gibi bazı sözleri sürekli tekrar edip durmaktır.” 	Burada esas olanın yüreğin Yaratan’ı edinme yolunda duasını 	yani kendi eksikliğini kaldırmasıdır. Bu da ne söylendiğinin 	farkında olunması ve insanın gelişimini tamamen algılayabilmesi 	ile alakalıdır.





	 	VE DUA İÇİN YOL HARİTASI





	 	Her ne kadar bu duaya “Efendimizin duası” ismi verilmiş olsa 	da esasında bu “öğrencilerin duasıdır”. Esas Efendimiz 	Mesih İsa’nın duası Yuhanna 17’deki duadır. Bu duada aslında 	Musevi inancının temel ibadeti olan Amida yanı “Huzurda Duruş” 	duasının bir küçük örneği ve daha doğrusu bir özeti olarak 	takdim edilmiştir. Buradaki amaç esasında öğrencilere ve 	dolayısı ile bizlere bir yol haritası vermek istemiştir.





	 	İlginç olan bu duada da yine altı aşamanın ve sonunda bu 	aşamaların tamamında erişilen bir tamlık hedefinin varlığıdır. 	Bu altı aşamanın üçünde Yaratanın yüceliği, hükümranlığı 	ve istemi öne çıkarılmakta, yücelik ve onur O’na 	verilmektedir. Diğer yarısını oluşturan üçünde ise kişisel 	ihtiyaçların sunumu söz konusudur. Kısacası kainatın altı 	günde yaratılışı gibi eksikliğimizin farkındalığında 	eksikliğimizin niyetimize aktarımı olan duamızın ve 	ibadetimizin de altı aşamada inşası söz konusu olmalıdır. En 	azından bu efendimiz İsa’nın ibadet ve duamız için çizdiği 	yol haritasıdır. Şimdi bu yol haritasına bakalım;





	 	1.Adın kutsal kılınsın: Duamızı inşa edişte ilk adım, 	ilk aşama hiç kuşkusuz Yaratan düşüncenin farkındalığıdır. 	Bu düşüncede kainat sistemi içindeki muhteşemliğin 	farkındalığı ve bizim kainat içindeki yerimizi bilmemizin önemi 	çok büyüktür. O zaman duamızı bu zihniyetteki bir yürek 	seslenişinde başlamamız büyük önem taşımaktadır. İlk giriş 	içinde bulunduğumuz muhteşem okyanusun yani Yaratan düşüncenin 	farkındalığı olmalıdır.





	 	2.Hükümranlığın gelsin: Yaratan düşüncesinin 	farkındalı-ğında bu düşüncenin aşağıya yani bizden 	yansıması duamızın ikinci aşamasını oluşturmaktadır. Çünkü 	bütün kainatı kapsayan düşünce ancak bizden yansırsa bizim bu 	düşünceyi kendi küçük dünyamız ve varlığımızda edinmemiz 	anlamına gelecektir.





	 	3.Senin isteğin olsun: Eğer kainatın görkemi içinde 	Yaratan düşünce fark ediliyor ve bize davet ediliyorsa bu davet 	elbette yukarı düşüncelerin aşağıda da hükmü anlamına 	gelmektedir.





	 	4.Gündelik ekmeğimizi ver: Bu esasında günlük manevi 	doyum ve hazzın maddeyi de içine alacak şekilde bizi 	beslemesidir. Yani bizim tatminimiz ancak geldiğimiz yerin yani 	Yaratan’ın bizden ifşasında isteğinin yerine getirilmesiyle 	olacak bir haz ve doyum sağlayışıdır.





	 	5.Sen de bizi bağışla: Bağışlama doğru olma ile 	bağlantılıdır. Yani Yaratan niteliklerinin bizden yansıması 	için bizim Yaratan’ın suretine dönüşümde kendi eksikliğimizi 	görmemiz esastır. Bu esas yukardan aşağıya doğru bir çizgi 	içinde adeta duamızı kendimize Yaratan’ı bütün 	nitelikleriyle çekmemiz şeklinde bize sunulmaktadır. 	Eksikliklerimiz her tamamlanma aşamasında bağışlanma bize 	gelmektedir.





	 	6.Ayartılmamıza izin verme: Yani bütün bu süreç içinde 	 kararlılığımız sağa ve sola sapmaksızın esas arzumuzun 	“ihsan etmek için almak” şeklinde olması esas olmalıdır. 	Çünkü bu arzu ve bu yöne doğru gelişen bir duamız yoksa o 	zaman “kendim için alma öne çıkacak” ve dolayısı ile 	“günahlı benliğimin” arzuları “günah eğilimi içinde” 	Yaratan’dan uzağa doğru beni çekip duracaktır.





	 	Görüldüğü gibi burada Kainatın ve bütün zerrelerin yegane 	hakimini fark etme ve bu farkındalıkta esas yönetim sahibinin 	hayatımın yönetimine gelmesini isteme ve bu yönetime hakikaten 	müsaade etmem ve böylelikle günlük yaşam için gerekli bütün 	enerjinin benim üzerimde olması ve aşama, aşama eksikliklerimin 	tamamlanması ve bu hedeften şaşmayan bir çizgide olmam ibadet ve 	duamın temeli olmalıdır.





	 	Efendimizin o dönemde ve hatta bugünde Yahudilerce kullanılan 	“huzurda duruş” duasını yani “Amida’yı” bu şekilde 	özetlemekte ve ibadet ve duaların bu öğrettiği prensipler 	üzerinde bina edilmesini öğretmektedir.





	 	Bu altı aşama da zaten bize yine yedinci aşamayı yani tamlığı 	getirecektir. İbadet ve dua da zekat konusunda olduğu gibi 	Yaratan’ın ışığının kalp noktasını açmasında olmak 	durumunda ancak insanı Yaratan suretine dönüştürecek bir 	konumda olacaktır. Ve bu altı aşamadan sonra yedinci aşama yani 	gerçek, samimi ve içten yüceltme gelecektir. Bu yükseklerde, bu 	derinliklerde olan bütün varlık aleminin sebebine vakıf olacak 	şekilde Yaratanı edinmeyi getirecek ve sonsuzlara kadar 	varlığımızda egemenlik, güç ve yüceliğin ilanı anlamına 	gelecektir.



	 	Yani böyle altı aşama üstünde yükselen dua, eksikliğin 	farkındalığı kişiyi sonsuzluğa taşıyacak bir şekilde 	Yaratan suretine dönüşmeye getirecektir.





	 	ORUÇ





	 	Zekat ve sadakada olduğu gibi, ibadet ve dua da olduğu gibi, oruç 	uygulamasını da hakiki ve yürekten Yaratan’ın ışığına 	getirmek, ışıkta açılmış kalp noktasının Mesih’i 	edinmesine çok büyük bir yol olmuş olacaktır. Oruç, kişinin 	esasında maddede kendisini boşaltıp Yaratan’a doğru boşluğunu 	sunmasında önemli bir uygulamadır. Eldekinin farkındalığı, 	yetinmenin farkındalığı, sabırla kainatı hissetme ve dolayısı 	ile Mesih’teki kurtuluşun gönenilmesinde de önemli roller 	oynayabilecek ve eksikliğin tamlığı arzulamasını anlatabilecek 	önemli bir uygulamadır. Yaratan’la nitelik açısından bizi 	eşitliğe doğru taşıyacak yani surete dönüşmede yardımcı 	uygulamalardan biridir. Mesih İsa’daki doğruluğumuzu ve 	doğruluk yolunda yürümemizi pekiştirebilecek bir harekettir. Ama 	önemli olan yukarıdaki dört tür dindar davranış biçiminin tam 	tersi içinde orucu irdelemek olmalıdır. Kısacası doğru olmak 	yani Yaratan’ı edinme yolu Mesih’in dönüşüm ve değişim 	öğretisi ve bu dönüşüm ve değişim öğretisi üzerinde yol 	haritalarının izlenmesi sonucu söz konusudur. Yani Yaratan’la 	eşit formda olmak yukardan verilen saran ışıkla Mesih’te ve 	Mesih’le yol haritalarını izlemek sonucundadır. Bu izleme aynı 	zamanda doğru uygulamayı getirecek olandır.





	VII. DÜNYAYA BAKIŞ (Matta 6:19-7:12)





	 	Gözünüz sağlamsa bütün bedeniniz aydınlık olur- Mt.6:22





	 	Müjde’nin yerli yerinde algılanması doğal olarak bize 	dönüşüm ve değişimi getirmektedir dedik ve doğal olarak 	Mesih’i düzeye sunulan lütuf ve kurtarışla Mesih’te erişmiş 	olan kişi yine Efendimizin o eşsiz yol haritaları ile “kendi 	nefsine ölüp haçını yüklenip” Mesih’i ifşa ederek ve 	Mesih’in yol haritalarında Yaratan’ı edinme yolunda 	ilerleyecektir. Bu ilerleyişte yol haritasının doğru 	uygulanmasında iletişimin yani ibadet ve duanın önemi elbette 	büyüktür ve aynı zamanda bütün bunların her birisinin 	arkasında, üstünde ve önünde elbette o yürekte kalbin 	noktasını açan “saran ışığın” yani kutsal Ruh’un 	rehberliği, aydınlatıcılığı esastır.





	 	Şimdi Müjde, dönüşüm, değişim yani tuz ve ışık olma ve 	doğru bir iletişim yani iman ve inanç hayatı aynı zamanda doğru 	bir dünya bakışının da beraberinde yerli yerinde olacak bir 	durumdur. Çünkü hedeflenen Mesih’leşen insandır yani Ruh’un 	yardımında Yaratan’ı edinip O’nun “sevgi ve ihsan O’lanın” 	bu iki sözcükle ifade etmeye çalıştığımız eşi benzeri 	olmayan niteliklerini bizden yansıtmaktır. O zaman “içi dışı 	bir olan” daha doğrusu “içi dışı” Ruh’un rehberliğinde 	ve efendimizin kurtarışında kaostan ıslaha dönüşmüş olan 	bir ferde ulaşmanın esası “değişimin” çok yönlü 	olmasıdır. Efendimizin altı antitezinde ifade ettiği gibi; 	yürekte, düşüncede, ilişkide, sözlerde, davranışlarda ve 	anlayışta değişimle Yaratan’ı yani mükemmelliği Mesih’inde 	yansıtma ve bunu sürekli yansıtabilme ve bu sürekliliğin 	sağlanmasında doğru inanç uygulamaları ile birlikte “dünyaya 	bakış” yani iç alemimizin dışı değerlendirmesi de çok ama 	çok önemlidir.





	 	Bu bölüme kadar Efendimizin öğretileri kişinin esas iç 	alemini manevi olarak Mesih düzeyine daha doğrusu Yaratan’la 	form eşitliğine getirebilmesi prensip ve yolları üzerinde 	olmuştur. Aslında “barış” “mükemmellik” ve “sonsuz 	haz” gibi ruhsal sonuçlara erişildikten sonra bu iç 	dinginliğin şimdi materyal dünya ile olan ilişkisini düzenlemek 	gibi önemli bir durum ortaya çıkmaktadır.





	 	Çünkü mana derinliğinde Mesih’i giyinme çok önemli bir 	dönüşüm ve değişimin kişide olmuş olmasıdır ama bunu bir 	de dünya içinde, madde ile ilişkisine aksettirmesi de bir o 	kadar önemli bir yaşam kalitesi, yaşam edinimi olma durumundadır. 	Çünkü bu aynı zamanda içteki muhteşem ışığın dışa 	yansıtılmasıdır. Yani daha dini bir kelime ile tanıklığın 	temelidir.





	 	Örneğin, maddi manada edinimle, maddi kaygılarım ve bunlarla 	bağlantılı olarak diğer insan kardeşlerimi yargılama gibi 	durumlarda bizim Mesih’te Yaratanı edinme yolunda olanlar olarak 	tavrımız ne olmalıdır.





	 	MADDİ YA DA MANEVİ EDİNİMLE BAKIŞ





	 	Şimdi yukarıda değindiğimiz bakış açılarına göre o zaman 	yeryüzünde hazine biriktirme ne demektir? Yeryüzünde hazine 	biriktirme, esasında kişinin egosunun ve alma arzusunun 	dizginlenemez ve kendini yer bitirir ve dolayısı ile çevresini de 	yer bitirir duruma geldiği durumlardır. Kutsal Yazılarda Akan’ın 	durumunda olduğu gibi. Bu kişi kendi alma arzusunun büyüklüğünde 	yani maddeye olan hırs dolu eğiliminde yalnız kendisini değil 	aynı zamanda etrafındakilerin de yok olmasına neden olmaktadır. 	Süleyman’ı da o muhteşem konumundan aşağıya çeken durumu 	yine aynı şekilde maddeye olan o durmak bilmez eğilimidir. 	Hananya ve Safira örneğinde de gözlemlenilen yine aynı şeydir.





	 	İbrahim de zengin bir kişiydi, Eyüp’te ve hatta Davut’ta 	bütün bu örneklere baktığımızda sorun olanın zenginlik 	olmadığını görmemiz mümkündür. Sorun olan para kazanmak, mal 	sahibi olmak, zengin olmak ya da olmamak değil, sorun olan bütün 	bu maddi varlığa ve güçlere sahip olmaya bakış açımızdır.

	 	Yani yukarda dediğimiz gibi dünyaya bakış açımız çok ama çok 	önemlidir. Yaratan’ın nitelikleri olan “karşılıksız verme, 	dikkat etme, koruma ve bütünlük anlamında sevgi ve ihsanla” 	bakma ile bunların tam karşıtı bir bakış açısı ile bakma 	arasında büyük bir fark vardır.





	 	Yeryüzünde kendinize hazineler biriktirmeyin. Burada güve ve 	pas onları yiyip bitirir, hırsızlar da girip çalarlar- 	Mt.6:19-20





	 	1.Madde sürekli olarak kalıcı değildir. Değişir, çürür, 	paslanır, kaybolur, çalınır kısacası bir yolla bize yardımcı 	olur ve iyi değerlendirilmezse bizi bir yolla terk eder. Hatta yer 	ve gök olarak gördüğümüz (maddi kainat) dahi geçicidir (Matta 	24:35). Bir insan bütün dünyayı kazanır ama kendi canını 	kaybederse bunda o insanın karı ne olabilir ki? (Matta 16:26). 	Demek ki, dünyaya bakış açısında





	 	Hazineniz nedeyse, yüreğiniz de orada olacaktır-Mt.6:21





	 	2.Maddiyat özellikle aşırı para düşkünlüğü bizi 	maddi anlamda dünya ile bütünleştirecektir. Bu esasında 	bizim bakış açımızı bütünden parçaya taşıyacak olan bir 	durumdur. Yani Yaratan’a yürümenin tam tersine yürüyüştür. 	İbrahim’in parçadan bütüne yürüyüşünün tam tersine bir 	yürüyüşü seçmektir. Para, maddiyat aslında tek bir parçadır. 	Ve oraya takılan insan, bütünü yani Yaratılma gayesini artık 	göremeyecektir. Mesih’i kurtarışın parçalardan, sürekli 	kişinin kendi için almasından kurtarmasını fark edememesidir. 	Doğamız yaratılış itibari ile maddeye dıştan gelene 	reaktiftir. Yani tepki vermektedir. Arzusu iştihası kendi egosunu 	doyurmak için hep reaktiftir. Alıştığı yol budur. Yaşam 	biçimi budur.





	 	Bedenin ışığı gözdür. Gözünüz sağlamsa, bütün 	bedeniniz aydınlık olur-Mt.6:22





	 	3.Maddeye ve özellikle maddeyi edinebilme yollarından en 	etkini olan paraya bağlılık ve buna hırsla, tatminsiz bir 	arzuyla bağlılık dünyayı mana anlamında algılama yollarını 	kapatacaktır. Yani böyle bir bakış açısı görüşümüzü 	bulandıracak olan bir bakış açısıdır. Esasında Müjde 	sonrası dönüşüm ve değişim aşaması ve bu aşamaların yol 	haritalarında doğru bir Yaratan iletişimi içinde bulunan kişinin 	bir de dünyaya bakışının parçalardan bütüne olarak 	değiştiğini düşünürsek bu kişi gerçekten Yaratan’ın 	“karşılıksız sevgi, kayırma ve bütünlük içinde olma 	anlamı olan” Sevgisi ve İhsanını üzerine almış adeta 	Yaratan’da Mesih’i tam olarak giyinmiş, kurtuluşu gönenmiş 	ve Ruh’un saran ışığını almış bir kişi olarak 	sonsuzluğa, Yaratan’a yürüyen olarak yaşaması gerçekleşmiş 	olacaktır. Çünkü bu derin yürüyüşte Mesih’in Yaratan 	Ruh’unda Yaratan’a yürüyüşü vardır. Hakiki ve manevi 	manada İsra-el olma söz konusudur. O zaman Efendimizin bu 	öğretisinde zaten inanılmaz bir derinlik olduğu açıktır. Göz 	hemen hemen bütün bedenin her bir noktasını canlandıracak ya da 	cansızlaştıracak ışığı veren bir organ olarak ifade 	edilmektedir. Elbette manevi bakış açısı burada 	irdelenmektedir. Mesih’in merhamet eden gözleri kainata bakış 	açısının derinliğinin güzel bir örneğidir. Kainatın bütün 	mükemmelliğinde Yaratan’ın Mesih’teki sevgisini, iyiliğini, 	Ruh’undaki o muhteşem saran ışığını görmek Müjde’nin 	yolunda Mesih’i idrak edip kurtuluşta olanların dünyaya bakış 	açısıdır. Bu kurtuluş kişilerin esasında kendilerini esir 	eden kendilerinden kurtuluşları Mesih’le Yüceler 	Yücesine yükselmeleridir.





	 	Hiç kimse iki efendiye kulluk edemez. Ya birinden nefret edip 	öbürünü sever, ya da birine bağlanıp öbürünü hor görür. 	Siz hem Allah’a, hem de paraya kulluk edemezsiniz-Mt.6:24





	 	4. Orijinal çeviride para kelimesi “Mammon” olarak 	geçmektedir. Büyük harfle yazılmasının nedeni orijinal olarak 	önceleri iyi anlamda “güvenilen şey, bir garanti mahiyetinde 	bir dayanak” olarak kullanılan kelime zamanla “tanrı” gibi 	hayatı yönlendiren bir şey anlamına dönüşmüştür. Bu 	nedenle adeta “bu güven için” yani gündelik bir dayanak, 	geçim” gibi anlamlar içeren kelime adeta “bir ilah gibi 	güvenilen, tapınılan” bir maddeyi tarif için kullanılmaya 	başlanmıştır. Bu nedenle büyük harfle yazılmakta ve Efendimiz 	İsa’da bu nedenle bir kişinin “iki tanrıya kulluk” 	edemeyeceğinden bahsetmektedir. Gerçekten de zamanla sadece geçim 	ve kötü günde bir güvence olsun diye kullanılmak üzere para 	biriktirme eğer biraz da gelir elde edilebilecek kaynaklar çoksa 	zamanla bir tutku haline dönüşebilir. Mesela bir çok insan bazen 	Yaratan hizmetinde kullanılsın diye hakiki ve samimi bir niyetle 	bazı yatırımlar yapmış ve paralar ayırmıştır ama zamanla 	kendi kendini kandırmaya da başlamıştır.





	 	“Şimdi bunu bu hizmete kullanmasak da biraz daha biriksin faizini 	kullanabiliriz ana para da yerinde kalır hatta daha da büyür” 	tarzında yaklaşımlarla esas hedeften, esas gayeden kolaylıkla 	uzaklaşılmıştır. Bunun küçük örnekleri, kendi kendimize 	küçük yalanlar fısıldamak ve bunu elimizdeki üç beş kuruş 	için yapmış olmak bile buna güzel bir örnektir.





	 	Tanınmış bir vaizin anlattığı gibi “günün birinde inekleri 	ikiz doğurmuştur. Ve adam hanımına “birini Yaratan’a 	adayalım büyüyünce satar parasını bir hizmete takdim ederiz. 	Diğeri de bize faydalı olur” der. Ve hanım sorar hangisini 	"Yaratana ayırıyoruz". Ve adam cevap verir; “günü 	gelsin karar veririz”. Günün birinde hanım eşini üzgün görür 	ve ineklerden birinin öldüğünü öğrenir. “Hangisi öldü?” 	diye sorunca da adamın cevabı nettir; “Yaratan’a ayırdığımız 	öldü”. İşte esasında denilmek istenilen budur. Yürekte eğer 	“kalp noktası” açık değilse eğilim daima “kendim için 	alma arzusundan” yanadır.





	 	GÜVENLE YA DA KAYGIYLA BAKIŞ





	 	Can yiyecekten, beden giyecekten daha önemli değil mi? -Mt.6:25





	 	Elbette ki yeryüzünde maddeye bağlı bir yaşam bakış açımızı 	da maddeye göre ayarlayacaktır. Yani maddi sınırlar içinde bir 	görüş açısı maddenin uzandığı alanlar içinde gezinmemizi 	sağlayacak ve bizi bunun dışına çıkarmayacaktır. Dolayısı 	ile bu bizim esas mana denizinde Yaratan'la ve O'nun öğretileri ve 	genişliği içinde gezinmemize mani olacaktır. Oysa esas bize 	önerilen dünya içindeki zamanımızın anlamını bilerek 	Yaratan'la Mesih'inde bütünleşip Ruh'ta hazla dolu ve Yaratan'a 	yücelik getiren bir yaşam sürmektir. Dünyaya bakış açısı 	dünyanı maddi ve maddi olduğu kadar bizi aşağıya çeken 	yüzünden uzak kalarak esas manevi yönü ile maddi yönünden 	istifade ederek hep daha ileriye devam şeklinde olmalıdır. Bu 	ancak Mesihi bir düzeyde yaşanabilecek, algılanabilecek bir 	taraftır.





	 	Şimdi burada devreye giren efendimizin sözleri esasında bir 	kaygısızlık değil aksine rahat bir bakış açısında her tür 	getiriyi daha rahatlıkla karşılayabilme şeklinde algılanmalıdır. 	Yani esasında insanlar için elbette yiyecek ve giyecek önemlidir 	ama burada vurgu onun da ötesindeki hayatın anahtar noktalarını 	algılayabilme gerçeğidir. Bu noktada daha derinlerde Mesih'in 	bize sunduğu o kurtuluş noktasında yani "kendim için alma 	arzusunun getirdiği kaostan, günahtan kurtuluşta" bize gelen 	o Yaratan esenliğinin bize getirdiği inanılmaz büyük huzur 	içinde insanı bekleyen çok daha büyük bir gerçek Yaratan'la 	"bir olma" gerçeği vardır ki, zaten var oluşumuzun 	temeli de bu noktada değil midir? Oysa günlük kaygıların derdi 	içinde bütünlüğü fark etmeyen milyonlarca insan o bölünmüşlük, 	o putperestlik içinde aynı şeyleri yapmıyor mu? O zaman fark 	nerede olmalı? Yani Yaratan'a tapma ile O'nu Mesih'inde ve Ruhunda





	 	Ne yiyip ne içeceği? diye bedeniniz, Ne giyeceğiz? diye 	bedeniniz için kaygılanmayın-Mt.6:25





	 	Geçici, maddi ortama aşırı bağlılığın aslında insanlara 	büyük bir yük getirdiği burada esas konu olarak karşımıza 	çıkmaktadır. Çünkü bir şeye aşırı bağlılık ve bu 	bağlılığın edinim tatminsizliği ve sonuçları doğal olarak 	kişiyi mutsuz kılmaktadır. Oysa haz herşeyin Yaratanı olanda 	ise o zaman bir başka konuya olan bağlılığın hazzı bizden 	alması Yaratan'ı da bizden alması anlamındadır. O zaman bir 	sistematik yaklaşımla konuya bakmak gerekirse en az üzülmeme 	konusunda üç nedenimiz vardır ve dünyaya bakış açımızın 	yürek değişimindeki değişimi bu üç noktaya bakar gereksiz 	kaygı ve üzüntü çekmemizi de ortadan kaldırması demektir. 	Şimdi bunlara bakalım;





	 	1.Hem kaygılarımıza hem Yaratana hizmet etmemiz mümkün 	değildir. Çünkü çok açıkça söylemek gerekirse kaygı çekmek 	demek işleyen sisteme güvenmemek demektir. Yani var olan sistemin 	varlığı esasında tıkır, tıkır işlemektedir. Bu sistem 	dolayısı ile Elohim yani bütün ışıklarıyla Yaratan her şeyi 	muhteşem bir düzende işletmektedir. Ama kaygı bu sistemi 	görmediğimizin ilanıdır.





	 	Dolayısı ile Yaratanı değil kaygıyı yani böyle bir sistemin 	olmadığını kale aldığımı anlamına gelmektedir bu. Ve bu da 	bizim için imansızlıktır. Yaratanı edinmemek demektir. "Beni 	kuvvetlendirende her şeyi yapamayacağım" gibi bir anlama 	sahip olmak demektir. Esasında günah işlemektir. O nedenle "hem 	Yaratana hem de Mammon'a aynı anda hizmet edemeyeceğimiz" 	burada da ortadadır. Yaratana inanıyorum, Mesih'in kurtarışını 	kabul ediyorum, Ruh'un rehberliğinde yaşıyorum diyen kişinin 	kaygıyı minimuma indirgemesi esas olma durumundadır. Elde olmayan 	ve insan doğasından kaynaklı bir kaygılanma elbette ki doğal 	bir doğa tepkisidir ama bunun dışında Yaratan'ı edinme 	anlamında imana sahip kişinin bu imanla kaygıyı yürütmesi 	ikisini bir arada yaşatması esastan uzak olması demektir.





	 	2.Eğer kaygılarımız imanımızın üstünde ise o zaman 	Yaratan'ın kainat hakimiyetinden kuşkumuz var demektir. Burada 	efendimizin doğadan örnekler vermesi kainat ve doğa sisteminin 	kontrollü bir biçimde sürekli işlediğine işaret etmek içindir. 	Yani "bakın sebepsiz hiç bir şey yok, siz de sebeplerin 	sonuçlarısınız ama sebep olun ki Yaratan'a yücelik getiren haz 	dolu bir yaşam sürün" denmek istenmektedir. Yani işleyen 	bir çark vardır. Dua ve ibadetle ve başınızı bu çarka sokun 	ve hazzını tadın denmektedir. Bunu yapmak için de öncelikle 	"kendiniz için alma arzusunun o inanılmaz ve tüketen gücünü 	görmeniz esastır". Yani Mesih'in günahlarınız için 	kendini feda etmesini bu konunun üzerine getirmeniz esastır. Ancak 	"benin" yengisinde sistemin işlerliğine kafanızı 	sokabilmeniz mümkün olacak ve inanılmaz haz sizi Mesih'in sizde 	ve sizle yükselişinde yakalayacaktır. Kainat Elohim O'lan yüceler 	Yücesinin sağlayışında bize Mesih'in kurtarışını sunmuş 	ve Ruh'un saran ışığında bütün bu manevi nimetlere sahip 	olabilmemizi sunmuştur.





	 	3.Bu nedenle Yaratan'ı yani varlığımızın nedenini öne 	koymamız bizim için hayatımızı ve kainatı anlamamız anlamına 	 gelmektedir. Bu nedenle efendimizin öğretişi doğrultusunda 	"O'nun iradesini aramak aslında bize bütün anlamları 	getirecektir". Bu oturup tembellik etmek şeklinde 	algılanamaz. Aksine hayatın her bir dehlizini mana ile tetkik bize 	sürekli bir mana hazzı verecektir.





	 	Çünkü tetkikin nedeni manayı arayış değil, mananın yani 	Yaratan'ın ve yaratılışın farkında Yaratan'ı edinip 	Yaratılışı keşfetme bilinçli bir hareketle yaşamda ilerleme 	demektir. Bu ilerlemede kendi arabanı iyi sürmek dolayısı ile 	etrafı da iyi bir biçimde ıslah ederek gidebilmek demektir. Bu 	anlamda Efendimiz İsa'nın kurtarışının o muhteşem 	aydınlığında kendi içi dönüşüm ve değişimin elbette 	çevrenin dönüşüm ve değişimi de olacaktır. Ama bizim 	zorumuzla değil, bizde olan o muhteşem manevi devrimin bizi 	Mesih'e çevirmesi ile.. Bu üç kaygılanmama ve dünyaya emin 	gözlerle ve ruhla ve yürekle bakma nedeninin hemen ardından 	Efendimiz, kurtarıcımı Mesih İsa'nın şu sözleri gerçekten 	tam yerini bulmaktadır;





	 	O halde yarın için kaygılanmayın. Yarının kaygısı yarının 	olsun. Her günün derdi kendine yeter-Mt.6:34





	 	DOĞRU YA DA YANLIŞ BİR YARGIYLA BAKIŞ





	 	Çünkü nasıl yargılarsanız öyle yargılanırsınız-Mt.7:2





	 	Mesih İsa Yaratan'a yürüyen kişi için çok net olan yol 	haritaların verdikten sonra bize çok net olarak bu yürüyüş 	üzerinde çok büyük bir etkiye sahip olan bir başka konuyu daha 	açmaktadır. Bu konu bakış açılarımızdır. Dünyaya bakışımız 	sadece maddi pencereden mi yoksa manevi pencereden midir? Dünyaya 	bakışımız Yaratan'ı edinmemizle aynı paralelde midir? Yani 	güvenle mi bakıyoruz yoksa kaygı ile mi bakıyoruz? Bütün 	bunları gözlerimizin önüne döktüğünden sonra kurtarıcımız, 	efendimiz, üstadımız Mesih İsa bize aynı zamanda yargılarımızın 	durumunu hatırlatmaktadır.





	 	Biz aslında her gün her konuda Yaratan'a benzerliğin bir manada 	küçük bir ifşası olarak yargılarda bulunup durmaktayız. Bu 	yargılarımızda çoğu zaman "kendim için almanın yani Adem 	 düzeyinin o "ben için" "benimin yarattığı 	benlik bakış açılarında" kararlar veriyoruz. İnsanları, 	kainatı, Yaratanı, Mesihini ve Ruhunu ve hatta kutsal yazıları 	hep bu kararlara göre değerlendiriyoruz.





	 	Esasında burada ifade günlük hayat içinde sürekli 	yargılarımızla kendimize iyilik değil kötülük yaptığımız 	esası çıkmaktadır. Tabi bu yargılar her gördüğümüz şeyi 	kendi iç algılarımıza göre ve kötü olarak değerlendirmek 	şekliyle ortaya çıkmaktadır. Yani kişinin yine ve öncelikle ve 	hep kendi "kaosların ıslaha" getirmek için Mesih'i 	giyinerek Ruh'ta bir yaşam sürmesi ve kendi "benini" 	halletmesiyle çevresine bir ışık halkası oluşturması esas 	olandır.Burada bu prensip yine gündemde olandır. Yani efendimiz 	"sen kendin ne haldesin esas buna bak" diye gözleri 	bakışları içe yönlendirmektedir.

	 	Mana aleminde o muhteşem "bilinmezi bilinir kılınanda yani 	kişinin kendisinde" değerlendirmesi istenmektedir. Ve 	değerliği değersizden ayırabilmeyi de yine bu içe bakışla 	değerlendirmektedir.

	 	O zaman "senin için kıymetli olan zamanını" neden 	"kıymetsiz olan tartışmalara, sohbetlere harcayasın ki". 	Senin için kıymetli olan sağlığını "niye dost 	sandıkların memnun olsun diye meyhanelerde, kumarhanelerde" 	harcayasın ki, her şeyi denge ile ifrattan yani aşırılıktan 	kaçınarak "iyi olan ne varsa, faydalı olan ne varsa" 	onun ardında koşarak harcamak esas olması gerekendir. Bu da 	dünyaya nasıl bir yargı bakışı, nasıl bir değerlendirme 	biçimi ile baktığımızla oldukça alakalıdır.





	 	AÇI DEĞİŞTİRMEDE İKİ ETKEN





	 	Dileyin, size verilecek... İnsanların size nasıl davranmasını 	istiyorsanız, siz de onlara öyle davranın-Mt.7:7 ve 12





	 	Mesih İsa öğrettiği hiç bir konuyu bir yol haritası 	vermeksizin ortada bırakmamaktadır. Burada da diğer yol 	haritalarında olduğu gibi kişinin önüne konulan olması gereken 	değişikliğe gidişin yol haritası yine net olarak sunulmaktadır.





	 	Bu netliğin içinde aslında yapılması gerekenler gerçek özgür 	iradenin faaliyete geçirilmesidir. Bu ne demektir? İnsanlar özgür 	iradeyi hep kendi istemleriyle bir şey seçmek olarak 	düşünmektedirler. Oysa esas özgür irade sürekli olarak 	bilinçsizle yaptığımız doğal tepkilerimizi tamamen 	değiştirmeye karar vermektir. Bu çok zordur. Yani birine 	öfkelendiğinizde öfke otomatik olarak kişiden fışkırır. Bu 	özgür seçim değil, seçimsizliktir. Oysa öfkelenmemeyi seçmek 	hakikaten özgür iradeyi kullanabilmektir. Bu nedenle burada Mesih 	İsa'nın talebi bütün bu yol haritaları ile gelinen noktada 	bakış açısının değiştirilmesi esasını da bilip tabi 	olmamızdır. Bunun da yol haritasının bir tarafı "niyettir". 	Yani "olmayacak" diye kesip atmak esasında "otomatik 	bir harekettir". Seçimsizliktir. Özgür iradeyi 	kullanamamadır. Diğer taraftan "dilemek" yani 	"eksikliğin farkındalığında talep etmek" ise 	"verilmeyi getirecektir". "Gökleri yani yüksek 	değerleri aşağıya çekecektir". O zaman dilemek bakış 	açısın değiştirmenin bir yoludur. Buna "dua yani yüreğin 	hakiki ve samimi arzusu" diyebiliriz. Diğer taraftan ise "bize 	olmasını, yapılmasını istemediklerimizi bizim başkalarına 	yapmama" seçimimizdir ki bu da oldukça zorlu bir harekettir. 	Bir iç dileği ve iç dönüşüm ve değişim hareketidir.





	 	Mesih İsa kendi ölüm ve dirilişi ile sonunda kurtuluş gibi bir 	lütufla bize sunduğu yaşamının esas öğreti bölümünde 	Müjde'si ile kurtuluş kapısının "manada" olduğunu 	önümüze açmıştır. Bu "mana" kapısından yani 	Müjdeden geçen inanılmaz bir iç değişimin merkezine yani 	"Mesih dergahına" gelmiş olur. Bu dergahta hayat 	"dönüşüm ve değişim" hayatıdır. "Dönüşüm 	ve değişim geçmişi şimdiye geleceği de şimdiye taşır ve 	kişiyi Adem düzeyinden Nuh'a Nuh'tan İbrahim'e ve İshak ve 	Yakup'a ve oradan Musa ile Işığın algılanmasına ulaştırır. 	Sonra saran ışık yani Kutsal Ruh yüreklerde "kalp noktası" 	dediğimiz o altıncı his noktalarını açar ve yüreklere ölümü 	ve dirilişi ile Mesih doğar yani yürekler Mesih seviyesini 	algılamaya ve bu seviyeye çekilerek "Yaratan'ı edinmeye" 	ve O'nunla "sevgi ve ihsan O'lanla" niteliklerin ifşası 	manasında "Eşit formda olmaya başlarlar". Bu onların 	geldikleri sonsuzluğa dönüşleri anlamındadır. Çünkü artık 	Yaratan sureti gayesi ile yaratılmış olmalarının son noktası 	olan düzeydedirler.





	 	Mesih'te "Baba ve Ben" biriz mertebesinde Ruh'la 	bütünleştirilmişlerdir. Sonsuzluk yani "kaybolan oğul 	meselindeki" dönüş ve kucaklama yani özle buluşma 	gerçekleşmiş ve Yaratan bizden ifşa olunmuş ve yansıma geriye 	dönmüştür. Bu tam haz ve tam doyum ve tam mutluluk yani 	sonsuzluktur.





	VIII. YALNIZ İKİ YOL (Matta 7:13-29)





	 	Yıkıma götüren kapı geniştir...Yaşama götüren kapıysa 	dardır-Mt.7:13-14





	 	Dünyamız globalleştikçe ve insanlar arasında bilişim ve 	iletişim oldukça yaygın hale geldikçe dinlerde belli akımların 	etkisinde dünyayı ve insanları etkileme yolunda yepyeni 	söylemlerle ortada olma gündemde kalma çabası içindedirler. Ve 	dolayısı ile bütün kaygı, bütün etkileme alanı hep gelecek 	yaşam ve elbette cennet kavramı olduğu için bu yola doğru 	işareti hemen, hemen her koşulda ve herkese oldukça ucuz ve kolay 	yolla takdim başlamaktadır. Adeta bir pazarlama sistemi ile cennet 	pazarlanmaya başlanmaktadır. Bazıları daha da ileri giderek her 	dinin kişiyi sonsuzluğa yönelttiği şeklinde öğretilerle 	ortadadırlar. Elbette burada önemli olan sonsuzluk ya da cennet 	kavramlarıyla bu pazarlama içindeki dinlerin ve inançların neyi 	kast ettikleri çok önemlidir. Ayrıca sonsuzluk dediğimiz olgu 	gerçekte her halükarda herkes için zaten olmak zorundadır. Yani 	zaten ruhların Yaratan'dan kopup gelmesi gerçeğinde yani bir 	anlamda ezeli sonsuzluktan gelmesi doğal olarak ebedi sonsuzluğa 	doğru gittiklerine de işaret etmektedir. Yani kısacası dinler 	söylese de söylemese de insan olgusu bir yolculuk içindedir ve bu 	serüvenini bir yönden bir başka yöne yönlendirmek durumundadır. 	Diğer tarafta bütün bu gerçekleri zaten madde içindeki geçici 	bir kap içinde değerlendirmektedir. Yani insanın bir tarafı 	sonsuz değildir. Maddi sistem içersinde madde içinde kalıcıdır. 	Vücudundaki bütün elementler elbette yine madde içinde bir 	dönüşümdedir. Eğer elementleri açısından bakarsak o da 	esasında bir anlamda kalıcıdır. Ama insan bedeni itibari ile 	süreklilik teşkil etmez.





	 	Böyle bir girişle ifade etmek istediğimiz sonsuzluğa gitme ya da 	gitmeme gibi bir söylemde ne kast edildiğinin önemini 	belirtmektir. Demek ki, bir açıdan bütün insanlar sonsuzluk 	yolcularıdır. Ama dinler sonsuzlukta adeta bir sultanlık 	hayatının edinilip edinilmemesi kaygısı içinde orada bir takım 	cennetler vaat etme girişimindedirler ve bunu da her yolla elde 	etmek mümkün diyenler de vardır.





	 	Yani bu ifadelere göre bazı dinlere göre sonsuzluk cennet ve 	cehennem olarak bize geri dönüşüm yeridir. Ve bu geri 	dönüşümleri elde etmek için sadece belli bir dinin ferdi olmak 	esastır. Bazı inançlara göre ise farklı dinlerde inançlarda 	yine kişinin dine ve inanca yaklaşımına göre olmak kaydı ile 	sonsuzlukta cennet ya da cehennem edinimi herkese açıktır. Bazı 	inanç ve dinlere göre ise sonsuzluk herkese açıktır hatta 	sadece cennet vardır. Bu listeyi ve görüşleri uzatmak mümkündür. 	Oysa Efendimiz İsa Mesih'in ifadesiyle konuyu irdelemeye bakarsak 	kişinin önünde yalnız iki seçenek vardır. Bunlardan biri 	"acıların yolu" dediğimiz kişinin kendi deneyimleri, 	ailesi, kültürü ve dini inanışı içinde kafasını vura, vura 	kat ettiği acıların yolu, diğeri ise "mana yoludur". 	Yani Mesih İsa'nın kurtarışında biçimlenerek Yaratan'a 	uzandığı yoldur.





	 	Burada dikkat edersek her ikisi de esasında sonsuzluk 	yoludur. "Acıların yolunda" sonsuzluk bitmek tükenmek 	bilmez döngülerin içinde ulaşılan bir konumdur. "Mana 	yolunda" ise sonsuzluk "şimdi içinde" edinilmiş 	Yaratan'la bütünleşme, Yaratanla eşit formda olma yoludur. 	Dolayısı ile şimdi Mesih'i düzeyde olmak ya da olmamak bizim 	cennet ya da cehennemi edinimimizdir ve aynı zamanda bu edinim 	biraz sonra geçeceğimiz sonsuzlukla bütünleşmektedir. O 	zaman sonsuz bazı dinlerin ifadesi gibi bedenin terkinde başlayacak 	ve bir takım ceza ve ödüllerin takdim edildiği durum 	değildir. Dolayısı ile sonsuzluk bir dinin tekelinde ya da genel 	olarak dinlerin tekelinde bir durum değil insanlığın içinde 	bulunduğu yolculuğunun bir gerekliliğidir.





	 	Bu nedenle Mesih İsa dünyaya bakışı irdeledikten sonra şimdi 	de sonsuzluğa bakışı değerlendirmektedir. O zaman bir 	anlamda Matta'nın anlatımı içeriğinde İnsanoğlu olarak 	nitelediği ve daha çok İsa Mesih'in fiziksel varlığını öne 	çıkaran yazılarında belli bir sistematik gözümüze 	çarpmaktadır. Bu sistematiği bir kez daha hatırlayalım şimdi; 	bu anlatıma göre efendimizin öğretişleri belli bir öğretiş 	sistemi içinde sunulmaktadır.





	 	a) İlk önce Müjde yani dönüşüm ve değişime davet 	vardır.

	 	b) Müjdede dönüşüm tuz örneği, değişim ise ışık 	örneği ile pekiştirilir.

	 	c) Sonra dönüşüme yol haritası olarak "dağdaki 	vaazda" yedi aşama sunulur.

	 	d) Ardından değişime yol haritası olarak "anti 	tezler" yedi aşama olarak takdim edilir.

	 	e) Ve arkasından dönüşüm ve değişimde Yaratanla 	ilişkinin yedi aşaması verilir.

	 	f) Bütün bunları yaparken yeni bir doğaya sahip olmanın 	önemi vurgulanır.

	 	g) Sonra bütün bu içsel hareketlilik sonucu dışa bakışın 	nasıl olması gerektiği öğretilir

	 	h)Ve sonunda dönüşüm ve değişimle Mesih'te biçimlenen 	insanın sonsuzluğa bakışı irdelenir.





	 	Görüldüğü gibi Müjde Yaratan ışığının yani Kutsal Ruh'un 	kalpte açtığı noktadan başlamak kaydı ile yavaş, yavaş 	yürekte Mesih'in biçimlenmesi ile dışa doğru ve dıştan da 	daha üst dünyalara doğru değişen bir "mana yolu" 	olarak karşımıza çıkmaktadır. Ve bu nedenle Efendimiz İsa 	Mesih sonsuzluğu yani manevi manada üst dünyalara giden yürek 	yükselişi yolunu tarif ederken esasında insanın iki yolu 	olduğunu ifade etmektedir. İnsan ya birindedir ya da öbüründedir. 	Maddede "acıların yolunda" ise de yaratılış gayesi 	itibari ile Yaratan suretine dönüşme zorunluluğu içinde olması 	onu Mesih'inde kurtuluşa yani "mana yoluna" getirecektir. 	Bir anlamda "her diz çökecektir", "her dil 	diyecektir". Yaratan'a dönme gelinen kaynağa iade edilme 	ancak bu "dönüşüm ve değişimin" sonucundadır. 	Dinler ve inançlar ve mezhepler her ne olursa olsun eğer "mana 	yoluna" Mesih'in düzeyine kişiyi ulaştırmadıkça kimseye 	hakiki ruh kurtuluşu dediğimiz sonsuz bütünlüğü 	sağlayabilecek değillerdir. Bu nedenle insanlığın önünde 	esasında dinler seçimi yoktur. Dinler ya da inançlar insanların 	maddi dünya dışı insan bağlantılarını ve hatta madde mana 	bağlantılarını sorguladıkları alanlardır. Bu alanlar iyidir, 	çünkü insanlar biraz öncelerini ve biraz sonralarını düşünmeye 	başlarlar ve böylelikle ruh ve düşünce denklemlerinde vizyon ve 	algılarını genişletmeye başlarlar.





	 	Sorun bu genişleme "kişisel benlikleri" üzerinde 	kendilerine kabuklar oluşturup kendilerini sıkıştırmaya 	eğilimlidir ve böylelikle dört bin yıldan beri bu sıkışmalar 	belli kabuklar arasında din ve inanç kümeleri oluşturmuştur. 	Oysa Efendimiz İsa'nın ifadelerinde esas önemli olan "yolun" 	fark edilmesi ve "yolun" sürekli olarak esasa 	yükselişidir. Gerçek yani kişinin kendi gerçeği olduğu 	gerçeği kişiyi özgür kılacak olandır.





	 	Yeremya’da bu nedenle şu ifadeleri kullanmaktadır İşte 	yaşama giden yolu da ölüme giden yolu da önünüze 	koyuyorum-Yer.21:8. Aynen bu ifadelerde Efendimiz İsa'da burada 	bu bahsettiğimiz bölümde hep bu iki seçeneği önümüze 	koymaktadır. Çünkü insanın özgür iradesinin olduğu "tek 	alan" "acıların yolu" ya da "mana yolu" 	dediğimiz ruhsal yürüyüşünü seçme alanıdır. Bunun dışında 	insanın özgürlüğü ancak "yerçekiminin" ya da 	"zamanın" müsaade ettiği kadar bir özgür alandır. Bu 	bölümde Efendimiz İsa iki kapıdan(iki yoldan), iki ağaçtan 	(iki öğretmenden), iki tür yaklaşım (iki tür dindarlıktan), 	iki tür temelden (iki tür inşa edişten) bahsetmektedir. Bu 	ikiler arasında seçim hakkı esasında insana bırakılmıştır. 	Ve insanın sonsuzluk serüveni içinde bir anlamda evet her yol 	insanı sonsuzluğa taşır. Ama burada esas olan "özgür 	iradenin" nasıl kullanılacağı durumudur. Esasında insanın 	özgür seçimi esas anlamda yoktur. Çünkü dünya gezegenine 	mahkum ve üzerinde belli fiziklerin işlediği belli, kısıtlı ve 	sınırlı bir ortamda süren bir yaşam söz konusudur. Oysa 	"acılar veya mana yolu" üzerinde yapılacak seçim ise 	sonsuzluğun ne tür bir sonsuzluk olacağını belirlemesi 	açısından önem taşımaktadır. Hakikaten bu seçim sonsuzlukta 	cenneti ya da sonsuzlukta cehennemi belirleyen bir seçimdir.

	 	Şimdi yapılan her şey biraz sonra için yani sürekli olarak 	bize çarpan sonsuzluk için iyi ya da kötü olarak karşılığını 	bulur. Cennettir ya da cehennemdir. Fakat eğilim itibariyle yani 	hep negatife olan alışkanlıklarımızdan dolayı seçimimiz 	"acılar yoluna" olduğu için dinler ya da inançlar 	içinde de olunsa insan çoğunlukla kayba, negatife, acılara 	dolayısı ile cehenneme meyletmektedir. Çünkü olumlu olumsuzluk 	rüzgarı içinde zıt bir rüzgardır.





	 	DAR KAPI





	 	Bu yolu bulanlar azdır-Mt.7:14





	 	Yukarda bahsettiğimiz gibi sürekli olarak "olumsuza 	meyletmişlik" yani mesela örnek verecek olursak tepki 	sürekli olarak bizim alışık olduğumuz ve doğamızdan kaynaklı 	bir olgudur. Ve öfkelenmek özgür seçim değildir. Kendi doğamın 	doğal eğilimidir. Ve en ufak bir öfkeyi iteleyen durumda açığa 	çıkar ve kendi doğam gereği bu açığa çıkmış eğilim beni 	özgür seçimden mahrum bırakır ve mahva taşır. Oysa öfke 	karşısında öfkelenmemeyi seçmek eğilimimin tersine gitmektir. 	İsa Mesih'in öğretisi, kurtarışı, aklaması bu noktadadır. 	Yani nefsi inkar edip, haçı yüklenme ve Mesih'in ardı sıra 	gitme, ölümü ve dirilişinde sunduğu kurtuluş hep bu noktalarda 	kendini gösteren, tedavi eden, günaha ve ölüme yengi veren 	durumdur. Bu nedenle hakiki manada İsa Mesih'in buyruklarını 	yerine getirmek "onu çok sevme" söylemlerinden çok daha 	 zordur. "Hayat olsun diye" geldiğini söyleyen Mesih'i 	giyinmek "kanında aklandım ben" demekten çok daha 	zordur. Bu nedenle bu seçim yani zoru giyinme seçimi "mana 	yolu" dar bir kapının ardındadır. Bir başka deyişle ve 	Anadolu’muz tabiriyle "Mesih Dergâhında el-pençe durmak" 	yani Mesih İsa'nın kurtarışını, öğretilerini, ölüş ve 	dirilişini gönenerek hazır bir vaziyette madde ve mana 	yaşamında Yaratan'a yürümek oldukça zordur. Ama görüldüğü 	gibi dinlerde, mezheplerde, bazı inançlarda sembolleri göz önüne 	 koymak, irdelemek, hatta yavaş, yavaş sembolleri tapınış 	unsurları yapmak, görsele hitap etmek, müzik aletleri, tapınış 	biçimleri üzerinde ayrıntılara takılıp kalmak, işin 	ruhunu bir türlü algılayamamaktır. Bu nedenle Yaratan'a 	yürüyüşte O'nunla eşit formda olmak kaba tabiriyle Ruh'un 	ışığının, aydınlığının sarışı ve elbette yönlendirişi 	ile bir anlamda Mesih olmaktır. Efendimiz İsa'yı giyinmek, 	Mesih İsa'yı bürünmektir. Dövene elsiz, sövene dilsiz olmak 	demektir. Özellikle batının akılcılığı ve maddeci bakış 	açısı tekeline alınmış olan Mesih'in yolu esasında bugünkü 	gösterildiği şeklinden fersah fersah uzakta Yaratan'ın 	Yaratılmış alemi ile yaptığı o eşsiz antlaşmasında 	süreklilik arz eden bir gönül yolu, bir sonsuzluk yoludur. Dar 	kapı bu nedenle eğer dönüşüm ve değişimle karşılandığında 	içten dışa bütün kaos ıslahla yer değiştirdikçe 	edinilen bir cennet yoludur.





	 	Sonsuzluk hepimizin yolu olmakla birlikte buradaki sonsuzluk kavramı 	Yaratan'la bütünleştiren, form eşitliğine getiren, 	sonsuzluk içindeki suret olma hazzını yaşatan bir sonsuzluktur, 	dolayısı ile cennet, cennet dedikleri esasında ışığın kabı 	ile birleşmesi bütünlüğüdür. O en üst haz noktasıdır.





	 	AĞAÇ VE MEYVESİ





	 	Onları meyvelerinden tanıyacaksınız-Mt.7:16





	 	Giriş bölümünde ifade ettiğimiz gibi aslında insanların 	önünde daima iki yol hep vardır ve olacaktır da. Özellikle 	sonsuzluğa bakış açısını irdelerken efendimiz İsa bu 	yolculuğun öyle din tüccarlarının pazarladıkları şekli ile 	kolay bir yol olmadığını ifade etmeye çalışmaktadır. 	Görüldüğü gibi öncelikle hakiki "mana yolu" gerçek 	anlamda Mesih İsa'nın kurtarışında "yeni doğuş" 	yani "yeni yaşam" dar bir kapının ardındadır. Bu da 	herkesin işaret ettiği bir "din" yolu olmadığı 	esasında çok aşikardır. Zaten yalnızca Efendimizin 	öğretişlerine dikkatlice ve bütün olarak bakılsa bunu görmek 	(tabi ki hakikaten görmek isteyenler) için mümkündür.





	 	O zaman bu dar kapı tarifinden sonra öğretmenlerin iki tür 	olduğuna dikkatlerin çekilmesi doğaldır. Çünkü insanlar kendi 	 yürek meyilleri doğrultusunda kolaylıkla "olumsuza" , 	"kötü olana", "kolay yola", "geniş 	kapıya" sapma meyli içindedirler. O zaman seçim burada da 	seçimdir. Hemen burada işte "kutsal Ruh'u dinleyince yanlış 	olmaz", İsa Mesih'ten bahsetmediniz "onu yüreğime 	alırım ancak o zaman sağa sola sapmam" şekline çok dini 	kalıplar kullanmak mümkündür. Ama iş böyle değildir. Bu 	kalıpları bile kafalara sokan, şu an inandıklarımı ya da iman 	olarak algıladıklarımızı dahi bize öğreten bazı kişiler 	vardır. Bu kişiler ehildir ya da değildir. Aslında bunu 	sorgulamayı bile düşünmeyiz. Televizyon vaizleri arasında ünü 	olduğu için dinleriz, ruhumuza hoş geldiği için izleriz, bize 	anlık hazlar verdiği için takip ederiz vesaire ama çok azımız 	hakiki yürek değişikliğini Ruh'un işleyişinde ve Mesih'te 	biçimlenişte gerçekleştiririz. "Günah" kelimesi bizi 	o kadar etkiler ki, yıllar öncesi günahlarımıza ağlar ve İsa 	Mesih'te bağışlanma aldığımızı düşünür, sevinir, tekrar 	ağlar, tekrar sevinir ve hep o günlerde kalır dururuz ve adeta 	"günah" kelimesi ne kadar sık geçerse o kadar 	dindarlık battaniyesine sarılırız.





	 	Ama gün içinde, o güne taşıdığımız ve hiç 	değiştirmediğimiz kinimizi, nefretimizi, kıskançlıklarımızı, 	adam kayırmalarımızı, aşağılamalarımızı, dedikodularımızı 	hiç ama hiç düşünmeyiz. Görüldüğü gibi kimi izleriz, 	hangi öğretmeni takip ederiz. İşte bütün bu noktalarda 	Efendimiz bize "iyi meyveleri" işaret etmektedir. "İyi 	meyvelerde" bir misyona bağlı olmaktan ötürü, o misyonun 	bir takım avantajlarını kullanarak, birçok ardı arkası 	kesilmeyen programlarla bir insan kalabalığını İsa inanlısı 	diye toplamak şeklinde görülüyorsa esasında bu algıda bile 	Efendimiz İsa'nın esas öğretilerinin ne kadar saptırıldığını 	görebilmek mümkündür. Meyveler elbette Mesih İsa'nın 	öğretilerinde, kurtarışında, müjdesinde sürülen bir 	hayattır. Tanıklıklar elbette etkin olacaklardır. Elbette ki 	kişideki Yaratan ışığı, Ruh'u başkalarına "mana yolunu" 	tarif edecektir. Ama meyveler tamamen kişinin dönüşüm ve 	değişimi ile bağlantılıdır. Yüreğin dönüşümü değişimi, 	yaşamın doğal haliyle dönüşüm değişimidir.





	 	Bu nedenle Efendimiz İsa " kuzu postuna bürünen yırtıcı 	kurtlar" ifadesini kullanmaktadır. Bunu samimi, dindar 	görünümlü öğretmenler için kullanmaktadır. Ve esas 	tohumlarının ne olduğuna dikkat çekmektedir. Günümüzde 	"kurtuluşun lütufla olduğu" sürekli vurgulanır ve 	"işler" hep alçaltılır. Çünkü geçmişte din 	sistemi içinde bunun tersi olmuştur. Yani bir reaksiyon olarak 	şimdi de bu ters denklem kurulmaktadır. Ama esas olan bu iki 	kavramın birbirinden ayrılamayacağı gerçeğidir. Kurtuluş 	esasında lütfün sindirilmiş olduğu ve dolayısı ile kişinin 	lütuf dolu bir yürekle işleriyle Yaratan'ın niteliklerini 	yansıttığı bir yaşam esas "meyve veren" bir 	yaşamdır.





	 	İKİ TÜR YAKLAŞIM





	 	Bana "Rab, Rab" diyen değil, göklerdeki Babam'ın 	isteğini yerine getiren-Mt.7:21





	 	İnsanlığın önünde özgür iradesi ile seçebileceği iki yol 	olduğunu çalışırken efendimiz bu kez bize bu öğretişini 	pekiştirmek için iki tür yaklaşım değerlendirmesinde 	bulunmaktadır Bu iki tür yaklaşımdan bir tanesi sözel 	yaklaşımdır.





	 	Dindar görünümle bağlantısı olan sözel yaklaşımda kişilerin 	farkında olmadan kendilerine has bir literatür oluşturmaları, 	davranış biçimleri oluşturmalar söz konusu olmaktadır. Yani 	artık bu kişiler tavırları ile, konuşmaları ile, bakış 	açıları ile kendilerini diğer bütün insan kardeşlerinden ayrı 	tutma eğilimindedirler ve üstelik bu eğilime girişlerinde 	"gurur" ve "kişilerin kendi çıkarları için alma 	arzularını işletmeleri de" esas olmaktadır. Dolayısı ile 	dillerinden "Rab, Rab" kelimesi düşmemektedir. Hatta bu 	kelimeyi artık her an ve her yerde kullanmanın sonucunda bir de 	karşılık beklemeye başlarlar. Oysa Efendimiz İsa Mesih'in 	buradaki öğretisinde bunların Yaratan için pek de anlam 	taşımadığı açıkça söylenilmektedir. Fakat böylesine bir 	açıklık söz konusu olmasına rağmen bu ısrarlı "dindar 	olunmadığının" söylenilmesine karşın "dindarlığın 	en ala bir biçimde" uygulanmasına bir mana verebilmek oldukça 	zordur. Oysa esas yaklaşımın tamamen Ruh'ta ve gerçekte bir 	tapınış tarzında yani dönüşüm ve değişimin yüreğin 	derinliklerinden dışa doğru bir yaşam tarzı olarak gelişmesi 	şeklinde olması öğretilmektedir. Bu zordur. Çünkü burada 	başkalarını değiştirme değil, kişinin kendisini Yaratan'ın 	Ruh'unun rehberliğinde ve elbette Mesih İsa'da Müjdenin 	kurtarışında gerçekleştirmesi esastır. Şimdi buradaki söylem 	içinde ne tür bir kişinin kabul görmediğine beraber bakalım:





	 	a)Bu kişi Efendimizi "Efendisi" olarak kabul etmektedir.

	 	b)Hatta "peygamberliklerde" bulunmakta ve "mucizeler" 	yapmaktadır ve Efendimiz İsa Mesih'in ismi ile bu işleri 	yaptıklarını İsa Mesih'te kabul etmektedir. Buna rağmen İsa 	Mesih kendi Müjdesinin ve kurtarışının yolunda bu kişileri 	bir türlü görememektedir. Bu oldukça ilginçtir. Demek ki, esas 	öğretmek istediği, esas kurtuluş yolu, esas "bol yaşam", 	"yeni doğuş" bunları ifade etmek, yerine getirmek değil 	Mesih'te biçimlenmek yani "kalp noktasından" hareketle 	tamamen yepyeni bir Yaratan sureti olmaktır. Mesih'in Yaratan 	Ruh'unda bizden yansımasıdır. Zaten zor olan ve sonsuzluğa 	esas olması gerektiği gibi taşıyan bu noktadır. Bunun için bu 	kadar söze ihtiyaç duyulmuş ve Matta'nın kaleme aldığı 	şekilde böyle bir sistematik öğretiş gerekli görülmüştür.





	 	SAĞLAM TEMEL





	 	Sözlerimi duyup uygulayan herkes, evini kaya üzerine 	kurar-Mt.7:24





	 	Sonsuzluğa bakış açısında temel en önemli noktadır. Çünkü 	bir elma ağacının eğer tohumu sağlam ve sağlıklıysa o elma 	ağacı meyve veren bir elma ağacı olacaktır. Ya da ulu bir çınar 	asırlarca insanlara gölgelik, sığınak olacaktır. O zaman Mesih 	İsa'nın "kutsal yazıları" tamamlayıcı olduğu 	hatırlanırsa bu tamamlama rolünde yaşamlarımızı Efendimizin 	hayatı ve öğretişleri üzerinde ve elbette haç üstünde ölümü 	ve dirilişinde inşa etmemiz temeldir. Çünkü bizi yiyip bitiren 	"hep kendi benliğimizin alma arzusu ardında koşmamızdır". 	Kendi kendimize bu durumu fark edip dışarı çıkmamız ve Yaratan 	gibi "ihsan ederek yani başkaları için almaya dönüşmemiz 	ve değişmemiz" Mesih düzeyini fark etmeden ve arada kendi 	 benimizle bir karşılaştırma yapmadan mümkün değildir. O 	zaman bu karşılaştırma ve kendimizi Yaratan bakış açısından 	fark etme ve O'nun beni ile bütünleşmeye daha doğrusu O'nu 	Ruh'unda ve Mesih'inde yansıtmaya başlamak hiç kuşkusuz 	yaratılma gayesinin tam üzerine varlığımızı oturtmak 	demektir. Bu da Mesih'te kurtuluş sonsuz yaşama geçiş demektir.





	 	Kısaca söylemek gerekirse önümüzde var olan ve yalnızca var 	olan iki yoldan "mana yolunu seçmek" bizi esas gitmemiz 	gereken yönden devamımızı sağlayacaktır. Bu Yaratan'ı edinme 	yoludur. Mesih'inde ve Ruh'unda Yaratan'la "sevgi ve ihsan 	O'lma" niteliğinde eşit forma dönüşüm ve değişim 	yoludur. Bu yol bir sonraki anımıza cenneti çeken, sonsuzluğu 	olması gerektiği gibi çeken yoldur. O zaman esas olan şudur ki, 	"mana yolu" gerçeği sonsuza doğru bakış, doğru 	yürüyüş olmakla birlikte aynı zamanda Efendimiz Mesih İsa'nın 	dediği gibi; az kişilerin farkında olabileceği bir yoldur. Yani 	bu yolun kapısı dardır. Pek dikkat çekici ya da kişilere anlık 	hazlar verici değildir. Bu nedenle tercih edilmemektedir. Diğer 	taraftan ortalıkta bir çok öğreticiler mevcuttur. Ama bu 	öğreticilerin sözlerine değil gerçekten kendi içsel dönüşüm 	ve değişimlerine dikkat etmek esastır. Bu dikkat edişte onları 	eleştirmek ya da onlara onur vermek için değil ama hayatlarımıza 	tecrübe örnekleri katabilmek içindir.



	 	Bu örnekler bizim iç hesaplaşmalarımız için önemlidir. Ve her 	şeyden önemlisi "mana yolu" seçimi Mesih İsa'nın 	sözlerinin duyulup hakikaten uygulanması sonucu işlerliği olan 	bir seçim olacaktır. Bu sağlam temel bizim İsra-el yani hakiki 	manada ve manevi anlamda "Yaratan'a yürüyen olmamız" 	demektir. Bu yolda günahların aflığı Mesih İsa'nın 	kurtarışında "benliğin kendi için alma arzusunun, 	başkaların ihsan için alma arzusuna dönüşümündedir". Ve 	elbette böyle bir öğretiş dar kapıdan geçiş, sağlam 	öğretmenleri izleyiş, sağlam temeller üzerinde yükseliş demek 	olacaktır.





	IX. YOLCULUĞUN KURALI (Matta 8:20-29)





	 	Ardımdan gel...bırak ölüleri, kendi ölülerini gömsün-

	 	Mt.8:22



	 	Efendimiz Mesih İsa'nın öğretilerinin sistematik olarak kayda 	geçirilmesi esasında bizi oldukça net bir manevi yol haritasıyla 	karşı karşıya bırakmakta ve gerçekten de bizi oldukça net bir 	teori ve pratik ilişkisinde bir yerden bir yere taşımaktadır. 	Hedefimiz dönüşüm ve değişim yolunda "benlikte" 	yitirdiğimiz "Yaratan sureti" esasımıza geri dönmektir. 	Bu bağlamda insanlık önünde özgür iradesini tek 	kullanabileceği alan olan "acıların yolu" ya da "mana 	yolu" arasındaki seçimi yapması gerekmektedir. Ve bu seçimle 	de özellikle Efendimiz İsa Mesih'in ifadeleri ile "mana 	yolunun" yani esas yürünmesi gereken yolun "kuralı" 	karşımıza çıkmaktadır.





	 	Bu noktada Mesih İsa'nın sadece kurtarıcılığı ile değil 	yüreklerin efendisi olması yani Mesih'in yoluna Mesih'le 	adanmışlıkla tam olarak kendini tabi kılmakla devamlılık esası 	ortaya çıkmaktadır. Bu devamlılıkta yalnız İsa Mesih'in 	sözlerine inanmak değil, yollarında yürümek, öğretişlerinde 	biçimlenmek ve Mesih'i giyinmek ve biçimlenmek esastır. Ama ne 	yazık ki, İsa Mesih'in teori ve pratiği üzerine yüzlerce yollar 	oluşturulmuş ve esaslı olarak ilk yüzyılda esas söylemek 	istedikleri, esas ifade etmek istedikleri esas kurtarışı ve 	Efendiliği ile kast ettiklerinin ne olduğu üzerinde çok az 	düşünülmüştür. Günümüzde İsa Mesih'i izlediğini söyleyen 	bir çok sistem ne yazık ki, bu sistemlerin kurucularının 	elbirliği ile oluşturdukları oldukça kabuklarla kaplanmış esas 	verilmek istenilenden çok çok uzaklarda olan dinsel kurum ve 	kuruluşlardır. O zaman Mesih İsa'yı esas söyledikleri ve ifade 	etmek istedikleri ile algılayıp Mesih'te biçimlenen kişiler 	gerçekten öncelikle kendileri "kaos'tan ıslaha" gelen 	ve sonrada "kendi ıslahlarından ötürü çevrelerini 	ıslah" edebilen kişilerdir. Dolayısı ile bu kişiler "yeni 	doğuşa" yepyeni bir dünya görüşüne sahiptirler. 	Yaratan'a doğru yol aldığını düşünen binlercesinin üstünde 	Mesih'in yükselişinde Yaratan'a hakikatte yol alan kişilerdir 	ve dönüşüm ve değişimlerinin sürekliliğinde artık yepyeni 	bir dünyayı inşa etmektedirler. Saran ışığın yani Kutsal 	Ruh'un aydınlığı o kişilerin üzerindedir.





	 	TALEBE Mİ? ÖĞRENCİ Mİ?





	 	Bütün bunlar esasında mürşitliği gerektirmektedir. Mürşit 	irşat edilen demektir. Yani birisi tarafından hamlıktan olgunluğa 	doğru götürülen demektir. Bir mürşit tarafından irşat ise 	şakirt dediğimiz bir başka Osmanlıca kelimeyi getirmektedir. 	Belki bu kelimeler şu an kullanılmadığı için "eski 	kavramları kullanmanın ne gereği var?" gibi bir düşünce 	sizi sarmış olabilir. Ama unutmayın ki, her dil her zaman her 	kavramı kapsayabilir diye bir kural olmadığı için dünya 	dilleri arasında hep kelime alış verişleri söz konusu olmuştur. 	Yani bu kelimeler ne öğretmen kelimesi ile ne de öğrenci 	kelimesi ile karşılanabilecek kelimeler değildir. Yoksa efendimiz 	İsa Mesih'i sınıfa girmiş ve sadece bilgi veren bir öğretmen 	şeklinde ifade etme durumunda kalırız. E anlaşılıyor ama 	derseniz hemen şunu söylemek gerekebilir. Anlaşıldığını 	sandığımız ve konuyu tam açıklamayan kelimeler zamanla o 	konuda esas verilmek istenilenin de tam olarak anlatılamayacak 	olması demektir. Yani Mesih İsa'ya esasında "Rav" 	hitabı vardır. Yani Rav ya da sonraki kavramı ile Rab bunların 	hiç biri "öğretmen" kelimesi ile karşılanamaz, 	"terbiye eden, öğreten, hamlıktan olgunluğa taşıyan" 	gibi bir çok manayı içermektedir. Mürşit böyle bir anlama 	işaret eder. Şakirt yani bir mürşidin dizi dibinde oturan, 	onunla yiyip içen, gezen, vaazlarını, öğretişlerini dinleyen 	anlamındadır. Bunu da tam olmasa bile ifade edebileceğimiz tek 	Türkçe kelime biraz eski de olsa "talebe" kelimesidir. 	Şimdi neden bazı kelimelerde eski Türkçeyi tercih ettiğimizde 	herhalde anlam kazanacaktır. Yani talebeliği şimdi günümüzde 	hep "öğrenci olmak" "öğrenci yetiştirmek" 	gibi kavramlar olarak karşılıyoruz. Çünkü yeni Türkçe 	kavramlar genelde geçerli olan kavramlardır. Oysa dediğimiz gibi 	bu kavramların bazıları "maneviyat yolu için geçerli 	değildir". Çünkü maneviyatı bilgi olarak algılamak 	Mesih İnancının "batı düşüncesinde" ne kadar 	sistematikleştiğinin, yürekten akla doğru değiştirildiğinin 	güzel bir örneğidir. Oysa "Mesih İsa kalp kapısında 	durmaktadır". Kalp kapısında durduğuna göre burada söz 	konusu olan "öğrencilik değil" "kapıyı açma 	talebidir". Yani "öğrencilik" bir şeyleri bilgi 	düzeyinde edinip bir şeyler yapmaktır. Oysa "talebelik" 	boş olduğunun farkında bir şeyleri edinmeyi istemektir.



	 	İKİ AYRI TALEP





	 	Nereye gidersen, senin ardından geleceğim-Mt.8:19

	 	İzin ver, önce gidip babamı gömeyim-Mt.8:21





	 	Bu bölümde Mesih İsa'ya yaklaşan iki talebe iki ayrı taleple 	Efendimize yaklaşmaktadırlar. Bunlardan bir tanesi hemen İsa 	Mesihi her nereye giderse izlemeye hazır olduğunu dile 	getirmektedir. Bir diğeri ise şimdilik İsa Mesih'i 	izleyemeyeceğini eve gidip muhtemelen sorumlu olduğu annesi ve 	babası vefat edene kadar bir süreye ihtiyacı olduğunu 	söylemektedir. Yani taleplerden birisi hemen "talebe olarak" 	sürekli Mesih'in yanında yer alma, Mesih İsa ile birlikte her 	yere gitme talebidir. Bir diğer talep ise "talebeliği" 	bir anlamda şimdilik bırakma talebidir.





	 	Burada bize yeniden güzel bir yol haritası çizilmektedir. 	Matta'nın anlatımındaki düzen içinde özellikle "acıların" 	ya da "mana yolunun" özgür irade ile seçilmesi 	öğretisinden sonra gelen bu bölümde seçilen yolda yani 	Yaratan'ın arzu ettiği mana yolunda "yolculuk kuralının" 	ne olduğu vurgulanmak istenmektedir.





	 	Bu yolculuk kuralı hiç kuşkusuz sürekli Yaratan'ın Ruh'unda 	Mesih'in kurtarışında sonsuzluğa doğru Mesih'te biçimlenmeyi 	istemek anlamında bir "talebeliktir". Ve böyle bir 	talepte iki yana eğilim engellenmeye çalışılmaktadır. Bir 	başka ifade ile "eğer mana yoluna çıktınızsa, eğer 	efendimiz Mesih'in kurtarışını gönendinizse o zaman acele ile 	ya da ağır aksak hareket etmek yerine ne yöne gittiğinizin 	bilincinde istemle devam etmeniz ve hayat boyu Mesihe talebe olmanız 	gerekmektedir" denmeye çalışılmaktadır.





	 	Efendimizin bütün buyurduğu ifadelerde, öğretilerde, yaşam 	örneklemelerinde olduğu gibi burada da esasında çok önemli bir 	öğretiş söz konusudur. Kısacası "talebe" olmak 	isteyenlerin öncelikle taleplerini iyi değerlendirmeleri 	önemlidir. "Mana yolu" tamamen bir yürek yoludur.





	 	Yani öncelikle "saran ışığın" yani "kutsal 	Ruh'un" hazırladığı bir yol olması esası vardır. Bu 	nasıl bilinir? Yürek bir şekilde bunu bize hissettirecek ve 	Efendimizin "kurtarıcımız ve efendimiz" olması 	prensibi bize hissettirilecek ve canla başla bu yola sarılma 	içtenliği ve istemi bizden dışarıya fışkıracaktır.





	 	Bakın günümüzde bu istem ve içtenliğin algılanması için bir 	takım çalışma metotları, süre koymalar, dini duvarlar söz 	konusudur. Bu "öğrenme" kavramı ile de 	bağdaştırıldığında doğal olarak ve elbette sadece dünyasal 	ve sistematik ve görsel ve dünyasal eğitim sistemlerinin 	verebileceği kadar bir sonuç vermektedir. Bu nedenle kiliselerin 	çokluğu hakikaten Mesih İsa'nın kurtarışında kaostan ıslaha 	geçmiş ve insan, insan olmuş Yaratan suretinde "esenlik ve 	barış" içinde bir insanlık ve çevre oluşturmamış ve 	oluşturmayacaktır. Bu nedenle kilise tarihinin bir çok 	sayfalarında ne yazık ki, "çekişmeler, kin, nefret, 	siyaset, ayrımcılık ve savaşlar" söz konusudur. Çünkü 	Mesih'e öğrenci olmakla Mesih'e talebe olmak arasında çok 	büyük bir fark vardır. Ve elbette "inancın kullanım 	amaçları da" bu noktadan itibaren yön değiştirmektedir. 	Ama bir çok zaman bu konularda doğru bir tanımlama bile yapmanıza 	izin verilmez çünkü hemen "din ve mezhep dışına 	itilirsiniz". Oysa Yaratan'ın Mesih'inde ve Ruh'unda her bir 	yaratılmışın Yaratan'ı olduğu ilahilerde ve vaazlarda yer alsa 	da gerçekte ve uygulamada böyle olmamış ve olmayacaktır. Ta ki, 	hakiki talebeliğe ve esas Efendimizin "talebe olma ve 	yetiştirme" teori ve pratiği hayatlara geçirilene kadar.

	 	Lafı daha fazla uzatmadan burada bir söz söylemek gerekirse Mesih 	İsa'nın "talebelik" prensibinde "üst akla tutunma" 	söz konusudur. Yani eğer siz İsa Mesih'i kurtarıcınız ve 	efendiniz kabul ediyorsanız o zaman İsa Mesih'in teori ve 	pratiğine kendinizi teslim etmeniz gerekmektedir. Çünkü bir dil 	öğrenirken ya da herhangi bir müzik aleti çalmayı öğrenirken 	de yaptığınız şey kendi prensiplerinizi, yaşam 	standartlarınızı "hocanıza" aktarmak değil "hocanızın 	prensiplerini ve standartlarını" yaşamınıza aktarmanızdır. 	Ama ne yazık ki, tarih boyunca gerek sosyal gerekse siyasi olsun 	Efendimizin öğretileri üzerinde çeşitli zaman ve mekanlarda hep 	insani Prensip ve standartlar sanki Mesihi prensip ve 	standartlarmış gibi aktarılıp durmuştur. Bu nedenle özellikle 	"Mesihi talebeliğin" ne olduğunu İsa Mesih'in 	sözlerinde keşfetmek bu büyük yanlışı doğrultmanın 	muhakkak ki başlama noktası olacaktır.



	 	TALEBE OLMANIN FARKINDA TALEBE OLMAK





	 	İnsanoğlu'nun başını yaslayacak bir yeri yok-Mt.8:20





	 	Mesih İsa'nın özellikle bazı doğaüstülüklerden sonra 	kalabalıktan uzaklaşması da önemli bir noktadır. Çünkü 	insanlar mucize gördükleri ya da mucizeler bekledikleri için çoğu 	zaman belli üstatları izlemektedirler. Mesih İsa kendisinin böyle 	bir konumda olmadığını bu konumun çok ötesinde bir durumda 	olduğunu esasında buradaki bu çekilişi ile bile göstermektedir. 	O zaman bu hareketinde anlatmak istediği nedir? Bu hareketi ile 	anlatmak istediği kişilerin beklentileri doğrultusunda öğretiler 	vermediği gerçeğidir. O karşı yakaya geçmiştir. Sükunete, 	sakinliğe ve dinginliğe insanların beklentilerini karşılamakla 	birlikte diğer taraftan insanlara esas ihtiyaçları olanı vermek 	istemektedir. Sevgi ve ihsan olanı kendi üzerlerinde Mesih'i 	giyinerek sonsuza uzanmaları gerektiğini onlara anlatmak 	istemektedir esasında.





	 	Yanlış bir biçimde kendisini izlemelerini yalnız bekledikleri 	doğaüstülükleri aldıkları için insanların kendisini 	izlemelerini istememektedir. Bu nedenle Mesih'in talebelerine 	çağrısı zorlu bir çağrıdır. Adeta "teşbihte hata 	olmaz" yani benzetmek yanlış değildir; Anadolu 	insanımızın yakından algıladığı şeklinde "dervişlik 	taçta değil baştadır" demek istemektedir Mesih İsa, yani 	"dövene elsiz, sövene dilsiz olmak" gerektir demektedir 	ve başka arzularla mucize, peygamberlik, mevki, önderlik, "rab 	için" bir şeyler yaptığını kanıtlamak, bunu bir para 	kazanma yolu edinmek isteyenlere Anadolu tabiri ile yine Efendimiz 	Mesih İsa adeta "böyle ise sen esaslı bir derviş olamazsın" 	demektedir. Çünkü Mesih'in yolu sonsuzluk yoludur. Mesih'in 	yolu kendine haç üstünde ölüp Mesih'le dirilme yoludur. 	Yükselme yoludur.





	 	Buradaki anlatımda Mesih İsa'ya ilk yaklaşan kişinin pek de 	talebe olmanın farkında olmadığı sonucu çıkmaktadır. Bu 	durumda Efendimiz; İnsanoğlu'nun başını yaslayacak bir yeri 	yoktur şeklinde bir ifade kullanmaktadır. Yani manevi bir 	yolculuk dünyevi beklentilerin çok üstünde engin denizde yol 	almaya benzemektedir şeklinde bir ifade kullanmaktadır. Böyle bir 	yolculuk gerçekten de gönül mabedinin enginliklerinde bir 	yolculuktur. Elbette Mesih İsa'nın tanıdıkları, dostları 	vardır. Onların evlerinde misafir olarak kaldı. Meryem ve Marta, 	Lazarus gibi kişiler, hatta Zakay gibi kişilerin evlerinde kaldı. 	Kimsesiz olarak ortalıkta dolaşmadı. Ama sözlerindeki anlam 	"karşılıksız alınan lütfün, karşılıksız sunumunda 	bedendeki insanın beklentilerinin çok üstüne çıkıldığı" 	gerçeğiydi. Bu kişiye bütün bunlar hatırlatılmak istenmişti. 	Ve bugün kolayca İsa Mesih'te dönüşüm ve değişim yoluna 	çıktığını söyleyen herkes içinde bu kişiye söylenmiş 	olan bu cevap hala geçerli bir cevap olarak karşımızda 	durmaktadır.





	 	Yalnız burada dikkat edilmesi gereken ve tekrar söylenilmesinde 	fayda olan bir nokta vardır. Mesih İsa'nın öğretileri çok 	çeşitli yorumlarla oldukça farklı yerlere çekilmiş ve hatta 	üzerine bir çok dinsel inanışlar oturtulmuştur. Oysa Mesih'in 	kurtarış yolunda Yaratan'ın "sevgi ve ihsanının" 	Ruh'unda ve Mesih'inde kişiden yansıması esası söz konusudur. 	Bu durum öncelikli olmak kaydıyla bu manevi yolculuğun kuralları 	arasında "para kazanmamak", "bir şeye sahip 	olmamak", "dağlara, ıssız yerlere kapanmak", 	"dünyadan elini eteğini çekmek", "hiç ticaretle 	uğraşmamak", "meslek hayatında, toplumda yükselmemek" 	gibi öğretiler yoktur. Aksine varlığı değerlendirme, edinme 	biçiminde hırs, haset, kin, kıskançlık, kendi kendini yiyip 	bitirme gibi aşırı tutkulardan arınarak Yaratan'ın nitelikleri 	olan "sevgi ve ihsanda" bir yaşamla yaşamı sürdürme 	esası vardır. Zor olan, zorlu olan budur. Kişinin "bencilliğin 	kol gezdiği yerlerden" kaçarak kendi başına Mesih'te 	Yaratan'a yürüdüğünü düşünmesi esasında zor değil, 	tembelce ve hatta cennet kazanma bahanesinde, aşırı bir 	bencilliğin ürünüdür.





	 	Oysa zor olan Efendimiz gibi halkın içinde ışık olmak ve aynı 	zamanda diğer insanların yaşadığı normal bir hayatı Mesihi 	standartlarda yaşayabilmektir.





	 	Bu gerçekten de insan doğasının tersine bir durumdur ama 	esasında aklı başında, aşırı hırslardan, gereksiz 	çekişmelerden, gereksiz kaygılardan uzak ve kalp gözü açılmış 	Yaratan'ın Ruh'unda ve Mesih'inde bir yaşam sürmek zaten kişinin 	gereksinimlerini daha iyi karşılaması, hatta daha yükselebilmesi 	ve edindikleri ile de başkalarına "sevgi ve ihsanı" 	yani Yaratan'ın niteliklerinin yansımasını paylaşması 	demektir. Bu hakikaten bir insan için insan olma yolunda hem de 	Yaratan'a yürüyen bir insan olma yolunda oldukça önemli bir 	"yol, gerçek ve yaşamdır".





	 	Bütün bu anlatılanlarda esaslı bir "Mesih talebesi" 	olmanın öncelikle Ruh'un aydınlatmasında talep ile başladığı 	açıkça görülmektedir. Bu talep daha sonra Mesih'in yüreğe 	alınması ve Mesihi bir yaşamda biçimlenmeyle devam etmektedir. 	Ama bu bir dönüşüm ve değişim olgusudur. Kişinin "benliğine" 	ölmesi ve yeni bir doğada "yani sevgi ve ihsan da" bir 	benlikte doğması anlamındadır. Bu Mesihin bende ifşasıdır. Bu 	Yaratan'ı edinme, Yaratan'la aynı formda olmak anlamındadır. 	Yani O'nun Ruh'unda ve Mesih'inde bize açıklanmış olan Sevgi ve 	İhsan niteliğinin bizden yansımasıdır.

	 	Mesihi bir talebe olmak Yaratan'dan Ruh'unda ve Mesih'inde sunulan 	karşılıksız lütfü karşılıksız alıp değerlendirip 	sunabilmektir. Bu beklentisizlik içindeki sunum esasında büyük 	bir "talebelik bedeli" bir başka deyişle bir "bedel 	ödemeyi de getirmektir". Bu bedel ödeme "bedel yani bir 	karşılık beklememedir". Dolayısı ile bu da bir yüksek 	bedel ödemekle eş anlamlıdır. Çünkü insan "kendi için 	alma arzusu" üzerine yaratılmış olmasından kaynaklı 	olarak bunu ortadan kaldırması demek ya da bunun üstüne çıkması 	demek doğal olarak dünyanın tersine hareket etmesi demektir ve bu 	da alışılmış doğanın üstünde yeni doğası ile bir bedel 	ödeyeceği anlamına gelmektedir. Bu nedenle "talebe" 	olmak hangi yöne gittiğinin bilincinde hareket etmek ve bunu 	bilinçli bir biçimde imanla, edinerek ve üst akla tutunarak 	istemek demektir.





	 	TALEBE OLMANIN FARKINDA BİR TALEBENİN GECİKMEMESİ





	 	Ardımdan gel. Bırak ölüleri, kendi ölüleri kendileri 	gömsün-Mt.8:22





	 	Mesih İsa'ya yaklaşarak "henüz ailesinin sağ olduğunu ve 	öncelikle onlarla ilgilenmesi gerektiğini" ve bu nedenle 	"henüz sadık bir talebe olamayacağını" kısacası 	"ayrılmak" istediğini talep eden öğrenci ise "talebe 	olması gerektiğinin farkında olan" bir kişidir. Ama buna 	rağmen dünya üzerinde yaşarken önünde dağ gibi yükselen 	sorunlarına bakarak "acılar yolunu" tercih etmekte ve 	"mana yoluna" çıkma konusunda ise kendisini ilerdeki bir 	tarihe yönlendirmektedir. Mesih İsa'nın cevabında ise böyle bir 	durumdaki kişiye oldukça net bir uyarı vardır; Bırakın 	ölüler kendi ölülerini gömsünler! Bir başka deyişle 	burada söylenilmek istenilen şudur; "eğer talebe olmanın 	farkında isen ve sırt çeviriyorsan çıktığın düzeyden yine 	cansızlar düzeyine geri dönersin". Böyle bir düzey 	dünyanın döngü düzeyidir. Adem düzeyinde mahvolmaktan başka 	bir şeyi elde edememek demektir. "Ölülerin ölülerini 	gömdükleri" düzey aslında hareket halinde görünse de 	insanların manevi hareketsizlik, tekâmülsüzlük içinde 	oldukları düzeydir. Kısacası "Adem düzeyinde benliği ile 	uğraşıp duran" insanın öyle bir düzeyde, öyle bir döngü 	içinde "Mesih düzeyine yani Yaratan sureti düzeyine" 	yükselmesi söz konusu olmayacağı için aslında "denenmeye" 	bile tabi tutulacak, Yaratan tarafından kale bile alınmayacakları 	dile getirilmek istenmektedir.





	 	O zaman Efendimizin bu iki kişiye de tavsiyesi ve dolayısı ile 	bize de tavsiyesi çok nettir. Bugün Mesih'i düzeye gelmek anlık 	bir hadise, iki kelimenin dilde ikrarı değildir. Kalp noktasının 	Ruh tarafından açıldığı ve Mesih'in yüreğe yerleştiği bir 	sürecin kişiyi Adem düzeyindeki "o sadece kendi 	bencilliğinde alma arzusu" düzeyinden "yani 	günahlılık" düzeyinden "Nuh düzeyine, İbrahim 	düzeyine, İshak, Yakup ve İsra-el düzeyine" varması 	esasından Mesih'teki o muhteşem kurtarış, "benliğe haç 	üstünde ölüş ve Mesih'le diriliş" düzeyine varması 	şeklinde bir "mana yoludur". Bu yolculuğun esas kuralı 	"samimi bir Mesih talebesi" olmaktır. Bu da aceleyle 	alınmış bir karar ya da başkalarının etkileri altında 	verilmiş bir karara bağlı değildir. Aynı zamanda dünyanın 	gailesi, işleri içinde daha sonralara ertelenebilecek bir karar 	değildir. Bu insanın Yaratan suretine dönüşmesini talep etmesi 	ile "geliş yolundan Yaratan'a Ruh'unda ve Mesih'inde" 	dönmesi gerektiği gerçeğinde özgür iradesi ile karar verme 	zorunluluğudur.





	 	Her insan istese de istemese de sonsuzluk yolcusudur. Ya "acılar 	yolundan" ya da "mana yolundan". Acılar yolunda 	döngü hep dünya ile bağlantılıdır ve tekamül ve kurtuluş 	yoktur. Ağlayış ve diş gıcırtısı vardır. Oysa Mesih İsa'da 	kurtuluşu gönenen için artık bağ dünya üzerinde üst 	dünyalardadır ve orada "dar kapıdan" geçiş 	gerçekleşmiş olacaktır. Orada sonsuzluk Yaratan'a ulaşılma 	noktası ile son bulacaktır. O muhteşem bir haz Mesih'in çağıdır.





	X. TALEBE OLMAK (Matta 8:23-27; 9:9-13)





	 	 Ardımdan gel..neden korkuyorsunuz?Kurban değil, merhamet 	isterim..



	 	Talebe olmak mana yolunun temel prensibidir. O zaman talebe olmak 	yani mana yolunda Yaratan suretine doğru dönüşüm ve değişim 	esasları ile ilerlemek neleri içermektedir? Aslında Müjde 	yazarları Mesih İsa'nın bu konu üzerindeki örneklemelerle 	yaptığı açıklamaları net bir biçimde vermektedirler.Aynı 	zamanda Mesih İsa'nın yaşamından verdikleri kesitlerle de bunu 	açıkça ifade edebilmektedirler.





	 	Mana yolunda yürüyüşün temelinde var olan talebelik 	esasında öğrencilik dediğimiz bir hazırlık evresinin 	arkasından gelmektedir. Yani "kişinin kalp gözünün 	açılması süreci" esasında öğrencilik sürecidir. Yani 	"yukarıdan verilme" "aşağıyı uyandırmaktadır". 	Bu şu demektir. Yani saran ışığın yürekteki işlevi 	Yaratan'ın lütfu olarak Mesih'i düzey için yüreğin 	hazırlanması dönemidir. Mesela Mesih İsa'nın ilk öğrencilerine 	baktığımızda "ardım sıra gelin" ifadesi ile bu 	öğrencilerin hemen harekete geçebilmeleri muhtemelen bu 	öğrencilerin daha önce Mesih İsa'nın Celile bölgesinde 	yaptığı hizmete katılmış olduklarını göstermektedir. Yani 	bu kişiler bir yolla Mesih İsa'nın Müjdesi olan "tövbe" 	ve "göklerin hükümranlığının yakın olduğu" çağrı 	ve duyurusun işitmiş olmalıdırlar. Bu işitme dönemi Ruh'un 	yüreği hazırlama dönemidir ve bu dönemde kişiler artık Adem 	düzeyi dediğimiz "benliklerinin farkındalığına ulaşırlar" 	diğer bir deyişle "günahlarını ve günahlılıklarını 	fark ederler" ve sonra Nuh düzeyine yani "gemilerini 	inşa" dönemine gelirler. Bu aşamalar İbrahim düzeyi ile 	harekete geçmektedir. İşte bu düzeyde artık öğrenci talep 	etmeye hazır hale gelmektedir. Parçadan bütüne doğru yürümeye 	kararlıdır. Bu kararlılıkta onu çeken söz, Yakup'u İsra-el'e 	yani "Yaratan'a yürüyen" haline getiren söz "ardımdan 	gel" sözüdür. Efendimizin o ölüş ve diriliş sonrası 	yükselişi ile Yaratan suretine dönüştüren cümlesi "ardımdan 	gel cümlesidir". Bu cümle kişiyi öğrenme durumundan, 	kararlı bir "niyete" getirir. Bu niyet "saran ışığın 	hazırladığı" "lütufla kurtuluşu" gönendiren 	niyettir. Yani "talebe olma" anıdır. Ve bu an kişinin 	Musa düzeyinde Mesih'in çağrısına doğru yükselişidir. Sina 	dağına yani "yalnız kendi çıkarı için alma olan 	günahlılığının, bencilliğinin üstüne çıkışıdır". 	Bu çıkış sonuçta ışığın yüreğe konuşmasını yani 	Mesih'in yüreğe girip işlemesini getirir. İşte bu "Yaratan 	sureti" düzeyidir. İşte "talebe olmak" bir 	kişinin bütün her bir "alma arzusunu" bu şekilde İsa 	Mesih'in Müjdesinde yoğurmasıdır. Dönüşüm ve değişime tabi 	tutmasıdır. Hakiki ve samimi bir dönüşle yani tövbe ile 	göklerin hükümranlığını edinmesidir. Üst dünyaları, bütün 	gerçek anlamları alta, kişinin kendi gemisine, kişinin kendi 	dünyasına getirmesidir. Bu Mesih'te biçimlenmedir. Mesih'i 	giyinmedir. Mesih'le ölüp dirilme, "benliğin" haç 	üzerinde kalması demektir. Kurtuluş demektir.





	 	TALİP OLMA





	 	Bütün bunların olması demek talebin olması demektir. Kurtuluş 	müjdesinin saran ışığın işlevi ile öğrenilmesi niyeti 	harekete geçirecektir ve vakit tamam olduğunda Mesih'in sesi 	duyulacaktır: "Ardımdan gel". Matta 4:12-24'de 	baktığımızda oradaki ifadelerle Simun Petrus'un, Andreas'ın, 	Yakup ve Yuhanna'nın bu şekilde bir çağrıya hazır bir yürekle, 	istekle, Yaratan'ı edinme, O'nda form eşitliğine dönüşme yani 	Mesih'te biçimlenme niyeti ile Mesih'le Yaratan'a doğru yürümeye 	başladıklarını görüyoruz. Ve özellikle kendi durumlarının 	farkındalığında.





	 	Peki, yukardan verilmese bu farkındalığı nasıl edineceklerdi. 	Ben doğru kişileri değil günahkarları çağırmaya 	geldim-Mt.9:13 ifadesine bakarsak o zaman "Ardımdan gel" 	davetine tabi olan kişinin diğer taraftan "eksikliğinin 	farkında olan bir kişi olması ve tamlığa talep etmesi esasının 	da" söz konusu olduğu açıkça görülebilmektedir. Şimdi 	bu noktada dikkat edelim. Matta bir anlamda Mesih'in bu öğretilerini 	bilmelidir ki, bu öğretiler doğrultusunda tamlığa niyet ederek 	Mesih'le yürümeye gönül koymalıdır. Çünkü her şeyden önce 	kendi halkı tarafından siyasi manada kabul edilemez bir durumda 	olan bir kişidir, dini manada kabul edilemez bir kişidir ve 	dolayısı ile sosyal açıdan da kabul edilemez bir kişidir; çünkü 	o dönemde bölgenin hakimi olan Roma adına Yahudi halktan kendi 	halkından vergi toplayıp durmaktadır. Bu onun eksikliğidir. 	Kalkıp Efendimizle Yaratan'a yürümesi yani İsra-el olması bu 	eksikliğinin farkında olması ve aynı zamanda Efendimizin 	öğretileri konusunda da bir miktar bilgilenmesiyle alakalıdır. 	Ve saran ışığın yani kutsal Ruh'un yüreği açmasıyla da 	doğal olarak niyet oluşur ve bu niyetle birlikte talep etme 	gündeme gelir. Tabi burada şu gerçek ortadadır. "Ardımdan 	gel" çağrısı Yaratan'ın Ruh'unda ve Mesih'inde her bir 	ruhuna yani insanına sunduğu bir çağrıdır. Bu çağrı hep 	vardır ama duyulması için "kalp noktasının" açılması 	gerekmektedir. Bakın bu açılış işte "saran ışığın" 	kişinin "vaktinin tamam olduğu bir an" gereği 	olmaktadır. Bu elbette "her dil ve her diz" için geçerli 	olduğuna göre "herkes için - benliğini ve bencilliğini - 	 fark etme" anında ortaya çıkacak bir durumdur. Kısacası 	talep varsa elbette "davet işleyecektir". Ve böyle bir 	davete icabette öncelikle zorlu bir yolculukta "kaosta ıslahı 	yaşayan Mesih'le olmak demektir".





	 	TALEP VE KAOS





	 	Mesih'le yürümek "ıslahla yürümektir". Buradaki 	"ıslah" öğretisi bütün din ve inanışlardan fark 	göstermektedir. Çünkü İsa Mesih'in hayatı, öğretiş ve 	örneklemelerinde hep "kaos içinde ıslaha erme" vardır. 	Oysa diğer inanış ve öğretilerde genel olarak hep "kaostan 	kaçış ve ıslaha ayrılış öğretisi ve uygulaması hakimdir. 	Mesela manastırlara baktığımızda, ruhban sınıfı gibi 	uygulamalara baktığımızda ve ruhban sınıfı olmadığını 	iddia eden inanış ve dinlerde bile bir ayrılma, kaçış, 	ayrılmışlık, kaosu reddetme, inkâr, kaostan kaçış söz 	konusudur. Oysa talep üst akla tutunmayla birlikte alışılmışın 	üstüne çıkmadır. Ve dolayısı ile bu doğaya aykırılık bir 	etki tepki prensibi oluşturacaktır. Demek ki, talep eğer hakikate 	talepse kişinin kendi hakikati hakikat olduğuna göre bunu 	keşfetmesi doğal olarak hep hakikati kendi dışında arayanlarla 	kendi arasında bir tepki oluşturacaktır.





	 	Bu nedenle Matta'nın burada Mesih İsa'ya ilişkin anlattığı 	anlatımda talebeler talep etmeleri ile kendilerini doğrudan bir 	fırtınanın içinde bulmaktadırlar.





	 	Yalnız bu anlatımda dikkat çeken Efendimizin fırtınaya rağmen 	uyumasıdır. Bu esasında bir öğretinin aktarımı için 	biçimlendirilmiş bir anlatımdır. O zaman burada "kaos 	içindeki ıslah" görüntüsü Mesih İsa'nın uyuması ile 	ifade bulmaktadır. Ve Mesih İsa ile birlikte o sandala binenler. 	Yani oluşturdukları bu yeni kaplarında Mesih İsa ile birlikte 	oturmaya karar veren, bunu talep eden, buna niyet edenler ise 	görüldüğü gibi kendilerini bu taleplerinin sonucunda bir "kaos" 	içinde bulmuşlardır.





	 	O zaman buraya kadar şöyle bir toparlarsak "talebe olmak" 	önce öğrenme aşamasından sonra "saran ışık kutsal 	Ruh'un kalpte bir nokta oluşturması" sonucu "ardımdan 	gel" çağrısını fark etmeyle başlayan sonsuzluk sürecidir. 	Bu "dönüşüm ve değişimin" sürekli olarak işlediğini 	gösteren bir ifadedir. "Talebe olmanın" birincil 	prensibi "üst akla tutunmak" yani Mesih İsa'nın 	ardından gitmektir. Ardından gitmek demek buradaki anlamıyla 	"Mesih İsa'nın edinimlerini edinmek" demektir. Bu da 	"Yaratan'a doğru Ruh'unda yürüyüşte Mesih'te 	biçimlenme" demektir. Daha açık bir tabirle Mesih İsa'yı 	hissetmek, hissettiklerini hissetmek, düşünce, tavır ve 	davranışlarını gönenmek, ölüm ve dirilişinde bütünleşmek 	demektir.





	 	Yalnız bu durum her ne kadar bizim Mesih düzeyinde ıslaha 	gelmemiz demekse de, aynı zamanda "nefsi inkar haçı 	yüklenmek" anlamına da gelmesi hasebiyle insan doğasına 	aykırıdır. Ve bu ıslah döngüsü yeni bir kaosu beraberinde 	getirecektir.





	 	KORKUSUZLUK





	 	O zaman bu kaosta "talebe olmak demek" korkusuzluğu 	öğrenmektir. Bu korkusuzluk mana yolu korkusuzluğudur. Doğanın 	içinde "çoğal" ve "hükmet" emri 	doğrultusunda "sevgi ve ihsan O'lanı" edinme yolunda 	biri olarak "Yaratan'ın doğasına uyumla doğa içinde doğaya 	hükmedileceğini algılamaktan kaynaklanan bir korkusuzluktur. Bu 	Yaratan'da korkusuzluktur. Ve bu korkusuzluk doğanın kaosunun 	ıslaha dönüşmesinde en etken unsur olduğu gibi aynı zamanda 	çevrede bize oldukça kötülükle dolu olan hayvan düzeyindeki 	insanlarında ıslahını yol açabilecek şekilde bir esenlik 	kapısını açabilecektir (8:28-34). Ve etrafımızdaki cansız 	düzeyde olan arzulara sahip kişilerinde insan düzeyine doğru 	hareketlerine yol açabilecek bir ışımayı da beraberinde 	getirecektir (9:1-8). Cansız arzulara sahip kişiyi harekete 	geçirmek başka insanların korkularını depreştirecektir. 	Kısacası Yaratanı edinmeden kaynaklı manevi korkusuzluk yani 	Yaratan'ın doğasına uyumla doğa içinde doğaya hükmedileceğini 	algılayan Mesih'te kurtuluşunu gönenen kişiler kendi 	korkusuzluklarının getirisi başkalarını korkuya 	taşıyacaklardır. Ama buradaki korku Yaratan'ın yüceliğinin 	farkındalığındaki o muhteşemlikten, o azametten hissedilen 	korkudur. Dolayısı bu dahi o kişiler için bir dağıtım olmuş 	olacaktır yani belki de "saran ışığın yürekte işlemesine 	vesile olacaktır. O zaman Yaratan'ın Ruh'unda ve Mesih'inde "Sevgi 	ve İhsan O'lanı" yansıtma talebinde kişi Mesih'i 	kurtarıcısı Efendisi olarak kabul edip "dönüşüm" 	ve "değişimin" talebinde ıslaha ve dolayısı ile yeni 	bir kaosa gelecek ve kaosundaki manevi korkusuzluğu ile de ıslah 	olmamış başka arzularına ıslahı çekecektir. Bu döngü doğal 	olarak bizim cansız, bitki, hayvan seviyesindeki arzularımızla 	birlikte çevremizdekilerin de farklı seviyelerde gezinen 	arzularını insan seviyesine yani manevi manada bu kelimeyi 	algıladığımıza göre Yaratan'ın suretine doğru "dönüşüm" 	ve "değişime" uğrayacak doğal olarak bizi Mesihi 	düzeye taşıyacaktır. Bu Yaratan'ın Ruh'un aydınlığının 	lütfü ve Mesih'inin "Sevgi ve İhsan O'lanı" en üst 	düzeyde bize taşımasının lütfü ile gerçekleşen bir 	talebelik hayatı sonucudur.

	 	TAMLIĞI İSTEMEK





	 	Matta, kendi anlatımına göre burada Mesih talebesine bir örnek 	olarak kendisini örnek olarak göstermeyi uygun görmüştür. 	Burada Yaratan'a doğru yürüyüşüne yani hakiki İsra-el olmaya, 	Mesih talebesi olmaya nasıl başladığını ve talebe olmanın ne 	anlama geldiğini bizlere bir kaç cümle ve küçük bir anlatımla 	ifade etmek istemektedir.





	 	Daha önceki dört talebenin tecrübesinde anlatıldığı gibi 	anlatımın akışında bu yere gelindiğinde Matta'nın da aynı 	cümleyi işittiği görüyoruz. Bu cümle "ardımdan gel" 	cümlesidir. Daha doğrusu Mesih İsa'nın dört talebesi gibi 	Matta'da bu çağrıyı duymaya hazır bir düzeye gelmiştir. Yani 	demek ki, saran ışık yüreği hazırlamıştır. Bu hazırlık 	aşamasında muhtemelen Matta "eksikliğinin farkındalığına 	varmış ve hep kendi rızası için alma gibi cansız, bitkisel ve 	hayvansal diyebileceğimiz bir doğaya sahip olduğunu algılamıştır. 	Ulaşması gereken ise Yaratan sureti düzeyidir. Tamlığı 	taleptir. Bir başka deyişle; Mesih'le eksikliğin tamamlandığı 	tamlık düzeyine ulaşmayı talep etmesi gerekmektedir.





	 	İşte talebelik tamlığın talebi olan bu noktadır. Bu noktada 	başlayıp devam etmektedir yani "kalp noktasının" 	açılmasının hemen ardından "İbrahim" gibi Matta 	harekete geçmektedir. Yani yerinden kalkmıştır. Parçadan 	bütüne yürümüştür. Mesih'e doğru hareket etmiştir. Esasında 	bu kalkış ve hareket hali önemli bir düzeydir. Ona eksiklik 	olan "vergi mültezimi" görevini terk etmiştir. Çünkü 	hareket bir yerden bir yeredir. Eğer hareket bir yerden bir yere 	değil de bir ayak sürekli olarak aynı döngü içinde ise ve 	belli bir gelişim göstermiyorsa bu zaten hareket değildir. Bu 	durağanlıktır. O zaman burada Matta'nın kendisine ilişkin 	ifadelerinden anladığımız kadarıyla "talebelik" 	bir seviyenin, bir düzeyin terkidir. Herkese ve her şeye rağmen 	kişinin kendi gemisini inşasıdır. Kendi yepyeni dünyasında 	artı ve eksi ile yer alarak "kaostan ıslaha, ıslahtan kaosa, 	kaostan ıslaha" devam etmektir. Ayrıca Matta "ayağa 	kalkıp, Mesih'e doğru yürümüş ve arkasına bakmamıştır yani 	eski dünyasını orada bırakmıştır. Bu yeni doğuştur. 	Mesih'in çağrısı sonrası varılan nokta sonsuzluk içinde 	şimdi olunan noktadır. Ve bu terk ediş talebenin isteminin 	sonucudur. Ve sonra bu yeni gemi, yeni dünya, yeni kaostan ıslaha 	varmış dünya başkalarına da bu önemli mertebeyi yansıtmaktır. 	Gaye kişilere gidip gelinen noktayı pazarlamak değil, kişinin 	kendi ıslahında başkalarının da kendilerini görebilme fırsatı 	olduğunu algılayabilmektir. Çünkü bu dahi bizi esas anlamda 	Yaratan'a taşıyacak olandır.





	 	O zaman Matta'nın Mesih İsa'nın ifadelerinde kendi bakış 	açısıyla bulduğu talebe olma özelliğinde her şeyden evvel bir 	yerinden kalkma ve Mesih'e yani bir üst akla tutunma gerçeği 	vardır. Ayrıca eksikliğin farkındalığın da bizi eksiklikte 	tutan şeyleri bizi aşağıya çeken ve yukarı üst değerleri bir 	türlü kavrayıp uygulamamızı engelleyen şeyleri hayatımızdan 	çıkarmaktır ve bir de bizler gibi başkalarının da bu derin 	mana sözlerinden mahrum kalmamasına dikkat etmektir.





	 	Zaten bu nedenle Efendimiz sağlamların değil, hastaların 	doktora ihtiyacı olduğunu ve doğrular için değil 	günahkarlar için geldiğini ifade etmektedir. Bu harika bir 	amaçtır. Efendimiz, kurtarıcımız için önemli olan esas eğri 	olanların doğrultulabilmesidir. Çünkü doğruluk daha önce de 	dediğimiz gibi Yaratan'ı edinme, O'nunla eşit formda olmadır. 	Yani Yaratan'ın "sevgi ve ihsan O'lanın" varlığını 	kendi sınırlarımız içinde edinebilmemizdir.





	 	Bunun içinde doğru olan bir ölçüt olmalıdır. Yaratan'ın 	Ruh'unun ışığında Mesihi işte bu nedenle kurtarıcımızdır. 	Çünkü doğruluk ölçütümüz odur. O zaman o ölçüye uyumlu 	olanların değil hala "kendi rızaları için alma arzusunda 	olanların" hekime ihtiyacı vardır. O ölçüye uyum içinde 	olanlar "başkalarının rızası için Yaratan'ın ışığını 	çekenlerdir". Onlara bir manevi hekim gerekmez. Çünkü onlar 	zaten "hak O'lanla" dolu doludurlar. Mesih'te bu 	doluluğu edinmişlerdir.

	 	O zaman talebenin hedefi de tutundukları üst aklın hedefidir. 	Yani "kendi rızaları için alma arzusunda olanların" bu 	durumlarını "kendi rızaları için değil de başkalarının 	rızaları için alan olma yolunda bizlerde görebilmelerini 	sağlamaktır. Bu bizim onlara zorla gösterebileceğimiz ve bizim 	gurur edinebileceğimiz bir durum değildir. Esas Mesih talebesine 	düşen Yaratan'ın ışığında ve Mesih'inde kendisini ıslah 	yolunda sürekli dönüşüm ve değişim döngüsünde tutması ve 	bu döngüyü de başkalarının da kendi ıslahları için istifade 	edebilecekleri bir ayna konumunda yapabilmesidir.





	 	KURBAN DEĞİL MERHAMET





	 	Mesih talebeliğinin can damarı Efendimiz İsa'nın şu sözlerinde 	vurgulanmaktadır; Gidin de, Ben kurban değil, merhamet isterim 	sözünün anlamını öğrenin-Mt.9:13 Bu sözlerle vurgulanmak 	istenilen Sevgi ve İhsan O'lan Yaratan'ın niteliklerini edinme, 	O'nunla Mesih'inde form eşitliğinde olma yerine boş dindarlığın 	Yaratan'ın gayesi olmadığı gerçeğidir. İnsan kendi cansız, 	bitkisel ve hayvani düzeylerine göre yaşamı yorumlayarak 	kendisine bir takım yollar oluşturmuştur. Daha önce çalıştığımız 	gibi bu yollar hep yaratılış gayesini "ben" üzerinde 	sorgulayan yollardır. Yani esas olan "benin hazlarıdır, 	benin alma arzusudur". Dolayısı ile bu bir takım dini 	kavramlar, ibadet biçimleri, gelenekler ve göreneklerle kendisini 	bezese bile sadece boş sunulardan başka bir şey değildir. Esas 	olan Yaratan'ın Mesih'inde Ruh'unun rehberliğinde ifşa olmuş 	olan "Sevgi ve İhsanını" edinmedir. Bu sevgi-bütünlük, 	kale alma ve kendini feda ve elbette sürekli ve karşılıksız 	verme şeklinde kendini gösteren Yaratan sureti düzeyidir. 	İnsan-ı kamil düzeyidir. Yani hayvan düzeyinden farkı yalnız 	kendi çıkarını düşünüp kendini hissetmesi değil hep karşı 	tarafı hissetmesidir. Yaratan gibi kendisini karşısında 	yansıtıp bu yansıtmada kendini sunabilmesi ve dolayısı ile 	inanılmaz sevgi ve ihsanda bir sanatçı gibi inanılmaz hazların 	ortaya çıkmasını sağlamaktır. Bu hazlarda inanılmaz 	yaratıcılık enerjisidir. Bütün kainat ve her şey nasıl bir 	insan için bir arada bir biriyle tam uyumlu dişliler gibi 	çalışıyorsa bütün kainatta Yaratan düşünce için aynı uyum 	içersinde muhteşem bir çalışma içindedir. İnsan insana düşen 	bütün kainata bütün yaratılmışa merhamettir, hakiki 	muhabbettir. Anadolu ozanımız Yunus'un harika ifadesiyle 	"yaratılanı severim Yaratan'dan ötürü" diyebilmektir.





	 	O zaman Mesih'in talebesi dini kurallar, gelenekler, görenekler, 	kutlamalar, programlar peşinde koşan değil sürekli olarak bütün 	kainata Yaratan hassasiyetinde hassasiyet gösteren yaratılmışı 	Yaratan'dan ötürü seven ve kurtarıcımız efendimiz Mesih İsa 	gibi kendisini Yaratan sevgisinde ve ihsanında ve bu sevgi ve 	ihsanı edinmede başkası uğruna feda edebilendir.





	 	Talebe olmak adı üstünde olduğu gibi "olmaktır". 	Hamlıktan tamlığa "dönüşüm ve değişimle" her gün 	devam etmektir.





	 	Ve çok özet olarak Mesih talebesi olmak demek;





	 	1.Yaratan'a doğru olan çağrıyı duyabilmek

	 	2.Dönüşüm ve değişimi her güne indirgeyebilmek

	 	3.Üst akla tutunarak üst aklın edinimlerini edinmek

	 	4.Her türlü kaosta ıslahı yaşayabilmek

	 	5.Korkuda korkusuzluğa gelebilmek

	 	6.Manevi seviyeleri fark edip etkileyebilmek

	 	7.Manada hasta düzeyinden hekim düzeyine ulaşabilmek





	XI. IŞIĞI YANSITMAK (Matta 10:5-16)





	 	Karşılıksız aldınız, karşılıksız verin- Mt.10:8



	 	 Talebe olmanın mana yolunun temel prensibi olduğunu söylemiştik. 	Ve talebe olmanın kısa soluklu bir koşu değil de oldukça uzun 	soluklu bir koşu olduğuna da bir anlamda değinmiştik. Dikkat 	edilirse Efendimizin kurtuluş sunusu her ne kadar anlık olarak 	değerlendirilse de dönüşüm manasında anlık ama diğer 	taraftan değişim manasında aslında oldukça uzun vadelidir. Bu 	uzun vadeli değişimde hemen insanlar kendilerini sanki “havariler” 	konumunda hissedip bir “dernek” zihniyeti ile “dönüşüm ve 	değişim” müjdesini paylaşmaya kalkışırlar oysa “dönüşüm 	ve değişim” müjdesi ağızların paylaşımından ziyade “yürek 	ve karakter” paylaşımıdır. Yürek ve karakter paylaşımında 	“yenilenmiş” ve “Mesih’te biçimlenmiş” insan ister 	istemez ışıktır ve ışığı yansıtmaya başlayacaktır. Adeta 	eskilerin tabirleriyle “samimi imanlı kişinin bu imanı yüzüne, 	hareketlerine, konuşmasına, aleme bakışına yansıyacaktır” 	ve halk içinde bu samimi imanlıların varlığı elbette hakiki 	bir Mesihi hayat tarzını ve algısını ve elbette Yaratan’ı 	yansıtmayı, Yaratan’ın saran ışığında ışığın alınıp 	yansıtılmasını getirmiş olacaktır.





	 	MÜRŞİTİN IŞIĞI YANSITMA MODELİ





	 	Yine Efendimizin tabiriyle “talebe kendisini irşat eden yani 	olgunlaştıran mürşitinden” üstadından daha üstün değildir. 	Ancak kamil olduktan sonra elbette artık üstadını edinmiş 	olduğu için kendisi doğruluk yolunda bir İsra-el yani Yaratan’a 	yürüyen olarak elbette ve hakikaten çok daha ileri şeyler 	yapabilir. Ama öncelikle ve ta ki üstat müsaade edene kadar kamil 	bir yolda yürümesi gerekmektedir. Yani üst akla tutunup 	devam etmesi esastır. Bu devamlılık hayatın her noktasında 	görülmesi gereken bir durumdur. Şimdi dikkat edelim “havariler” 	Mesih yolunda diğerleri gibi değildir. Yani bir çokları 	öncelikle kurtuluşa olan özlemleriyle merakla Mesih’i yolu 	gözlemişlerdir.

	 	Bazıları bu yolda cemaat psikolojisi ile bir güruha kapılıp 	kendilerini Mesihi izleyenler arasında emin hissetmişlerdir. 	Bazıları ise “öğrenme” meylinde olmuşlar ama 	“benliklerinden” vazgeçememişler belki Mesihilere sempati ile 	yaklaşmışlar, cemaat içinde olmuşlar ama çoğu da bu yoldan 	normal Musevi gelenekleri içinde sıradan bir yaşam 	sergilemişlerdir. Ama “havariler” hakikaten Mesih’i 	edinmeyi talep eden kişiler olarak “ardım sıra gelin” sözünü 	duyup Efendimizi izlemeye ve Mesih İsa ile birlikte oturup kalkmaya 	ve hakiki talebelik yapmaya başlamışlardır. Burada bir “beden 	oluşturma” yani “mana gurubu” söz konusudur. Üstadın 	etrafında bir halka ve bu mana halkası adeta bir “nur 	halkasıdır”. Bu “nur halkası” elbette bir manada “Mesihi 	bir mana medresesi olmuştur”.





	 	Bütün bu görünüm etrafında Mesih İsa’nın kurtarıcımız 	ve Efendimiz olarak Müjdesiyle yeni yaşam olarak tarif ettiği 	“kendim için almaya ölüp, başkaları için almaya” yönelik 	hayatı esası teşkil etmektedir. Matta 10:35’de yazar bu hayatı 	ve hayat felsefesini ve öğretmek ve yaşanmasını istediği 	Mesih’i hayatı İsa Mesih’in hayatından bize özetlemektedir. 	Bakın şöyle demektedir; İsa bütün kent ve köyleri 	dolaşarak havralarda öğretiyor, göksel egemenliğin müjdesini 	duyuruyor, her hastalığı, her illeti iyileştiriyordu. 	Kalabalıkları görünce onlara acıdı çünkü çobansız 	koyunlar gibi şaşkın ve perişandılar. Görüldüğü gibi 	burada yazarın Mesih İsa’nın hayatını, bakış açısını ve 	öğretişini buradan biraz da olsa algılayabilmemiz mümkündür.





	 	Talebeler böyle bir yaşam modelini gözlemleyerek “ışık 	olmayı, ışığı yansıtabilmeyi” tecrübe edip hayatlarına 	aktarmaya gayret ediyorlardı. Her şeyden önce Efendimiz öncelikle 	İsra-el’e gidiyordu. Burada tekrar tekrar söylemek gerekirse biz 	İsra-el derken bir kavimden ve bugünkü anlamda bir devletten 	falan bahsetmiyoruz. Bizim algımızda İsra-el sözünün 	geçtiği her yerde “Yaratan’a doğru yön alan, yürüyen” 	anlamı olduğu söz konusudur. Bu anlamda Efendimizin özellikle 	havralara gidip öğretmesi yani Yaratan’ı az çok algılamaya 	çalışıp O’na ibadet eden ve belki de tam “Yaratan ve 	yaratılışın manasını” algılamadan Yaratan’a yürüme 	gayreti içinde bulunanların mekanına gidip elbette onların 	kavramları üzerinden onlara Yaratan’ın dini kalıpların çok 	daha ötesinde “ruhta ve gerçekte” ibadet edilmesi gereken bir 	varlık olduğunu ve belki de kullandıkları birçok kelimelerin, 	kavramların, peygamberlik sözlerinin manalarını onlara 	açıklıyordu. Ve elbette Müjdeyi ilan ediyordu yani esas olması 	gerekenin öğrenilen şeylerin bir alma eylemi ile sindirilmesi 	gerektiğini yani “tövbe ve göklerin hükümranlığı” ile 	bir başka deyişle “dönüşüm ve değişimle” yepyeni bir 	hayatın gelmesi gerektiğini öğretiyor ve ilan ediyordu ve 	ardından da “kişinin kendi ıslahında” yani “iyileşmesinde” 	 başkalarını da “iyileştirdiğini” kanıtlarcasına 	“iyileştirmelerde” bulunuyordu.





	 	IŞIĞIN YOLUNDA ÜÇ TEMEL





	 	Kısacası bu sözlerde Efendimizin talebelerine sunduğu bir yol 	haritasına daha rastlamış oluyoruz. Bu yol haritasında eğer bir 	talebe üstadı, kurtarıcısı ve efendisi gibi bir ışığın 	yansıtıcısı olmak istiyorsa bunun da üç aşamalı bir yolu 	olduğunu burada gözlemlemiş hatta öğrenmiş oluyoruz. Bu 	bağlamda samimi bir talebenin aldığı kurtuluş ışığını 	yansıtmasının üç temel yolu olduğunu görüyoruz;





	 	a.Öğrendiklerini mümkün olduğunca İsra-el’e yani 	Yaratan yolunda yürüme gayreti içinde olanlara elden geldiğince 	ve talepleri doğrultusunda ve “havra” ortamında olduğu gibi 	doğal bir ortam içinde ve doğal, samimi ve hakiki bir iman ehli 	olarak aktarmaya çalışması ki bu talebeyi daha da bir talebe 	yapar





	 	b.Ayrıca ilan da temel bir prensibi hiç göz önünde 	kaçırmamak yani tövbe ve göklerin egemenliği – “dönüşüm 	ve değişim” – ki bu kişiye çok büyük bir sabitlik 	verecektir. Oysa günümüzde çoğumuz bağlı bulunduğumuz 	sistemlere edindiğimiz bir çok gerekli gereksiz bilgileri 	aktarmayı “müjdecilik” olarak düşünüyoruz. Esasında Müjde 	benim sindirdiğim, yaşadığım bir dönüşüm ve değişimin 	yansıması olmak durumunda yoksa ne kişiyi ne de etrafına ışık 	etkisi yapabilecek bir durumda değildir.





	 	c.Diğer taraftan ışığın kişideki dönüştüren ve 	değiştiren etkisi kişinin Mesih’te biçimlenmesi anlamına 	geldiği için doğal olarak iyileştirmeyi getirmekte ve kişinin 	bütün kötü eğilimlerinin birer birer kişiyi terk etmesine yol 	açmaktadır. Elbette bu böyle bir “yürek ve karakter” 	değişimi içindeki ve Yaratan’da şekillenen bir kişinin doğal 	olarak çevresine de ıslah eden, iyileştirme getiren bir durumda 	olması demektir. Bu iyileşme illa o yüzyıllardan bize 	yansıtıldığı gibi “bir takım mucizeler” yoğunluğu 	değildir. Zaten hücreden bir insana ulaşmak bir mucizedir. 	Kişinin yüreği ile birlikte “yalnız kendisi için almasından 	vermek için almaya dönüşümü” en büyük bir mucizedir. 	Elbette ki iman edinimi ile insanların fiziksel iyileşmelerine 	yardımcı olmakta mucizedir. Ama diğer taraftan sürekli aynı 	şekilde görsel mucizelerin aranması da mucizeleri mucize olmaktan 	çıkaran durumlardır.





	 	Bu üç ışığı yansıtma prensibi doğrultusunda bakış 	açısında da insanlara ve insanlığa merhametle bakmak ve bütün 	inanışlarına, sistemlerine, yaşam felsefelerine rağmen 	insanların ne denli çobansız koyunlar gibi olduklarını da 	görebilmek oldukça önemli bir noktadır. Çünkü o noktada ne 	görebiliyorsak aslında o kadar da insanlara ışığımızı 	yansıtabilecek durumda olduğumuz bir gerçektir. Fakat çoğu 	zaman bizim insanlara bakış açımız hep bir şeyler vermek için 	olduğundan yönsüzlüğün farkındalığından ziyade kendi 	“benliğimiz doğrultusunda bir yöne çekme kaygımız esastır”. 	İşte bu nedenle Efendimizin bakış açısında öğretme, ilan 	etme ve iyileştirme düzeninin arka planında merhametle bakış 	ve bu bakışın insanların esasında her şeye rağmen ne denli 	yönsüz olabildiklerini algılayabilme vardır. Bu şekilde 	merhamet aynen Yaratan’ı edinmenin bir yansıması olarak 	karşımıza çıkar yani “sevgi ve ihsan” olarak.





	 	TALEBEDEN YANSIYAN IŞIK





	 	Yukarıda da açıkça değindiğimiz gibi esasında talebe 	kendisini yetiştiren, olgunlaştırıp kemale eriştiren 	mürşidinden alma durumundayken bile aslında aldığı ışığı 	içine sindirdikçe bunu ister istemez doğal bir aktarımla 	dışarıya yansıtmaya başlamaktadır.





	 	Bu nedenle zaten Mesih’in yolu aslında oldukça basit bir 	formülle ifade edilen bir yol olarak kişiyi Adem seviyesinden 	yukarıya Yaratan’a bürünmeye yani O’nunla form eşitliğine 	taşıyan bir yoldur. Bu form eşitliği de aslında Mesih’i 	giyinmek ve Mesih’in kurtarışını gönenmiş olmaktır. O zaman 	ışık içe alındığında iç aydınlanır, iç aydınlanmada 	“mum kendisi ışık saçarak” kendisini eritecektir. Ve “mum 	etrafından istifade” eden kelebeklerde o özgür iradeleriyle 	muma yakın olma arzusunda, daha çok ışığı edinme arzusunda 	kendilerini yakıp ışıkla bütünleşmiş olacaklardır. Elbette 	bu tabirler mistik ifadelerde olsa Efendimizin orta doğu 	algılarından uzak öğretilerde bulunmadığı gerçeğinde 	bunları yeniden kalıplarına uygun ifade esası yakalamak 	açısından çok önemlidir. Neden illa dördüncü yüzyıl ya da 	onyedinci yüzyıl ya da yirminci yüzyıl algılarıyla Mesih’i 	tebliğe bakılsın ki; Yani Efendimizin kurtarışını bir tek bu 	yüzyıldaki insanların bakış açısına göre mi değerlendirmek 	doğru bir değerlendiriş olacaktır. Ya birinci yüzyıl Mesihi 	iman hayatından fersah fersah uzaklara gidildiyse, ya milletlerin 	kültürel bencillikleri ve gururları farklı Mesihi anlayışlar, 	algılayışlar ve hatta İsa Mesih’in hiç istemediği mezhep ve 	dinleri oluşturduysa? İşte bunları yeniden ve yeniden düşünmek 	için Efendimiz İsa Mesih’in bütün kutsal yazılar ışığında 	sözleri, öğretişleri ve hayatı yeniden ve yeniden çağımız 	içinde değerlendirilerek kişisel hayatlara iman edinimleri 	şekilde indirgenerek keşfedilmelidir. O zaman ışık hakiki bir 	aydınlatıcı ve iyileştirici olara evvela bizi ve sonra çevremizi 	tamamen aydınlığa bürüyecektir.





	 	Kısacası Mesih’in yolu İsa Mesih’in ölüm ve dirilişi ile 	 tanımlanmış “kişiye, benliğe, günaha ölme yoludur”. Bu 	yolda hayat “benliğe ölüş” Yaratan’a diriliştir. Yani 	yeni yaşamda Mesih’in kurtarışı esasında, ruhlarımızın 	içinde bulundukları gerçeği kavramalarıdır. Ben ancak esas 	O’lanı Yaratan’ı algı için ve O’na dönüşüm ve değişim 	için vardır. Bu anlamda çoğalıp hükmetmek bir insan olarak 	mümkündür ve iki ve esas mana olarak mümkündür. O zaman bu 	manaya geçiş Yaratan’a dönüştür. Bu da sonsuz hayata 	geçiştir. Bu nedenle Yuhanna’nın ifadesine göre Efendimizin 	bizler için olan duasındaki şu sözler bu gerçeği ilan 	etmektedir; Sonsuz yaşam tek gerçek Allah O’lan Seni ve 	gönderdiğin İsa Mesih’i tanımalarıdır-Yuh.17:3 Bu 	sözleri Mesih İsa’nın sözleri olarak görüyor ve algılıyorsak 	o zaman talebenin hayatı ile iman ediniminin ne olduğunu ve neyi 	ne şekilde tebliğ etmesi gerektiğini de görüyor ve algılıyoruz 	demektir.





	 	DOĞAL YANSITMA





	 	Bu noktada genelde misyon sözcüğü kullanılması adeta adet 	olunmuştur. Oysa bu konunun irdelenmesi esastır. Çünkü Mesihi 	bakış açısı ile daha sonraki dönemlerde özellikle Yahudi 	olmayanlara ulaşma gayreti içinde kendini farklı bir sorumlulukta 	değerlendiren Pavlus’un bakış açısında bir paralellik 	olmakla birlikte bir farklılıkta söz konusudur.





	 	Her şeyden önce İsa Mesih’in buradaki hayat tecrübesinde 	talebelik sürecinde kemale ermeğe başlamış olan kendi 	talebelerini özellikle kendi yaptığı gibi şehir ve köylerde 	mevcut Yaratan yolunda yürüme gayreti içindeki insanlara 	inançlarındaki kavramları değerlendirebilme yani bu anlamda 	öğretme ve elbette “dönüşüm ve değişimi” yani “tövbe 	ve göklerin hükümranlığı” Müjdesini ilana ve hatta gidilen 	camialarda belli bir iyileştirmeye sebep olmalarına tayin vardır. 	Yani buradaki bu gönderişte bir “tebliğ” söz konusudur. 	“Mana üzerine konuşma ve müjdenin esas olduğunu ilan”. O 	zaman “tebliğ’de” bir açıklama söz konusudur. Burada 	sistematik olarak insanları yeni bir dine davet etme veyahut bunu 	sistematik olarak özellikle son yüzyılların mentalitesi ile 	sistematik bir yapıya sokma kaygısı burada yoktur. Eğer biraz 	birinci yüzyıl Ortadoğu dini talim anlayışı gözden 	geçirilirse bunun çok doğal bir yönlendirme, talebeye inancı 	edinmeleri ve başkalarına da bunun yolunu açabilmeleri fırsatı 	verilmesidir. Bunu abartıp misyon teşkilatları kurmak gibi 	kurumsallaşmalar buradaki esasın çok dışındadır. Ama bu esas 	temeli kavrama güçlüğündeki hep akla yönelik, sistematik 	yaklaşımlar “dine adam kazandırmak uğruna” bir çok yerli 	insanlara yapılanlar gibi Mesih yolu dışında bir çok insanlık 	dışı uygulamayı getirmiştir. Ve bu uygulamalar farklı çağlarda 	hep kendi çirkin çehresini göstermiştir.



	 	Oysa Mesih İsa’nın tebliğ metodunda akli değil, sistematik 	değil, kalbi bir iman edinimi ve bu edinimin kişiden yansıması 	esastır. Bu yansıma ışığın karşı konulamaz yansımasıdır. 	Ama çoğunlukla Pavlus’un daha sonraki uygulamaları adeta 	Mesih İsa’nın temel tebliğ öğretişini ve bu hizmete tayin 	ettiği kişilerin hakiki iman talebeleri olduğu temel esasını 	oldukça gölgelemektedir. Mesih İsa’nın temel öğretişleri 	üzerinde Pavlus’un misyon öğretişini değerlendirmek esas 	olmalıyken Pavlus’un misyon öğretiş temelinde Efendimizin 	tebliğ öğretişini değerlendirmek bizi elbette bir takım 	hatalara yönlendirmektedir ve bu hatalar özellikle Pavlus’un 	mektuplarının da farklı kültürlerde ve çağlarda farklı 	yorumlanmaları ve özellikle batı sistematiği ile ele alınması 	şekliyle daha da içinden çıkılmaz bir hal alınmasına neden 	olunmuştur.





	 	IŞIĞI YANSITMAYA YÖNLENDİRİLİŞ





	 	Mesih İsa kendi havarilerini yani talebelerini de kendisi gibi 	öncelikle Galile bölgesine yönlendirmektedir ve oradaki İsra-el’e 	yani yüreklerde biraz olsun Yaratan’a yöneliş bulunan yere 	 göndermeyi tercih etmiştir. Ve onlara tayin ettiği yön de 	kişilerin İsra-el düzeyinde olması yani “gönüllerinin 	Yaratan’a meyleden” olması esastır. Bu tebliğe 	yönlendirişinde yani Mesih İsa’dan aldıkları ışığı 	yansıtmaktaki esaslarında da tabii bir düzenleri olduğu açıkça 	görülmektedir. Talebe nereye gidecektir? İsra-elin kayıp 	koyunlarına yani Yaratan’ı arayıp da bir türlü yüreğine 	edinemeyenlere, kalp noktası açılmış ama bir türlü kabını 	ışıkla doldurmuş olamayanlara. İsra’el’e ne ile 	gidilecektir? Müjde ile yani “tövbenin gerekliği olduğunu ve 	göklerin hükümranlığının yakın olduğunu” duyurarak 	gidilecektir. Ve bu gidişte elbette bu dönüşüm ve değişimin 	“sevgi ve ihsan” O’lanı yansıtmak ve bunun da Yaratılış 	amacı olduğu gerçeğini vurgulamakta esas olmuş olacaktır. 	Çünkü Mesih İsa’da kurtuluş aslında bu dönüşüm ve 	değişimin bende Yaratan’ı yansıtmasından başka bir şey 	değildir. Nasıl gidilecektir? “Ben için alma arzusuna ölüp 	Mesih İsa’da başkaları için alma arzusunda” olarak 	gidilecektir. Bu gidişte Yaratan’ın Ruh’unun rehberliğinde 	Mesih’in kurtarışını ilan esastır.





	 	Ne yapılacaktır? Yaratan’a yüreği yönelmişlere öğretiş 	verilecek, müjde ilan edilecek ve manevi manada ve hatta maddi 	manada ıslahlarına iyileşmelerine sebep olunacaktır.





	 	Bir üst bölümde İsa Mesih’in ışığı yansıtma yol haritası 	 burada talebelere ağzından talebelerine buyruk olarak 	dökülmektedir. En azından Matta’nın anlatımında bu sıra 	takip edilmekte ve hatta üzerine ilave söylemleri de 	eklenmektedir. O zaman ta eksikliğinin farkındalığında Mesih’i 	kurtarışla tamlığa yürüyen insan günlük yaşamına da bu 	dönüşümünün her güne değişim şeklinde indirgenmesiyle mana 	yolunun yolcusu olarak Mesih’in talebeliğine kadar ulaşmakta ve 	sonra da bu kurtuluş Müjde’sinin nurunu kendisinden insanlığa 	“sevgi ve ihsan” temel prensibinde sunmaktadır. Görüldüğü 	gibi bu manevi seyahat tam anlamıyla “Gerçek Allah’ı ve 	gönderdiği Mesih’i tanıma” yani sonsuz hayattır. Çünkü 	 Yaratan’dan gelenin Yaratan’a yolculuğunda indiği Adem 	noktasından Mesih’le Öz’e dönüş bu “mana yoluyla” 	mümkündür.





	 	Mesih talebesinin Yaratan’ın saran ışığı Ruh’unun 	rehberliğinde ve Mesih’inin kurtarışında ışığı yansıtması 	yol haritası Efendimizin öğretileriyle şöyle özetlenebilir:





	 	Talebe Mesih’teki hayatıyla edindiği imanını, kendisinde 	Yaratan suretine dönüştüren ışığını;

	 	1.Yaratan’a doğru yönelene

	 	2.Dönüşüm ve değişim müjdesiyle

	 	3.Kendi alma arzusuna ölerek

	 	4.Manayı öğreterek

	 	5.Müjdeyi duyurarak

	 	6.Kaosu ıslaha çevirerek

	 	7.Karşılıksız aldığını karşılıksız verme temelinde 	yansıtabilecektir. En azından bu Efendimizin talebelerinde görmek 	istediği ve Mesihin kurtarışını, Yaratan’ın Mesih’inde ve 	Ruhundaki “ışığını yansıtma” yolunun ana prensipleridir.





	XII. IŞIK OLMA PRENSİPLERİ (Matta 10:5-16)





	 	İşte, sizi koyunlar gibi kurtların arasına gönderiyorum - 	Mt.10:16





	 	Bu noktaya kadar gelene dek eğer adım adım Efendimizin sözlerini 	hayatımıza Ruh'un yardımı ile geçirebilmiş olsaydık her halde 	ışık olma prensipleri de bizim artık doğal karakterimiz olmuş 	olurdu. Yani esasında Matta'da Efendimizin buyrukları ve yaşamı 	yakından izlenilip edinilse bir çok zincirleme giden öğretişlerin 	 birbirini çekerek kişinin yaşamına gireceği gerçeğiyle 	karşılaşacağımız kesindir. Bir öğrenen kişinin Ruh'un 	yüreğindeki işleyişi ile Mesih'i yüreğine alacağı ve bu 	aşamada da Mesih'e talebe olma çağrısını yürekten işitip 	tabi olacağı esastır. Talebeliğin kemale erdiği noktalarda ise 	bu kez de ışığı yansıtma için belli koşullarda bir davranış 	düzeyi ile aynı kurtarıcısı ve Efendisi Mesih İsa'nın yaptığı 	gibi manayı öğreteceği, müjdeyi ilan edeceği ve etrafına 	iyileşme getireceği esastır. Bunu yaparken de eğer hakiki bir 	Mesih talebesiyse belli bir şekilde bu ışığı yansıtacağı da 	esastır. Zaten ışığın nasıl bir biçimde yansıtılacağı da 	talebenin ne kadar Mesihi bir talebe olduğunu en güzel işaretidir. 	Efendimizi göre böyle bir talebe ışığı yansıtırken dünyanın 	bütün maddi değerlerinden uzak bir yaklaşım sergileyecektir. 	Yaratanı arayana gidecek yani İsra-el olana, dönüşüm ve 	değişim ilanı ile gidecek, iyileştirmeyi beraberinde taşıyacak, 	yanına herhangi bir maddi değer taşıyan şey almayarak 	gidecektir, kendisini kabul edenlerin yanında kalacak, bir 	çoklarının saygı gösterdiği kişilerin evlerinde kalacak ve 	böyle bir kabule esenlikle karşılık verecektir. Hakiki Mesih 	talebesinin Yaratan'ın Ruh'u ve Mesih'inde edindiği ışığı 	"karşılıksız alıp karşılıksız verme" gibi bir 	sorumluluğu vardır. İşte bütün bunlar talebenin hamlıktan 	kemale erdiği dönemlerde Mesih'in onayında gönderilişleri 	sırasında Mesih İsa'nın yaptığı ve öğrettiği şekilde 	gitmesinin esas unsurlarıdır. Ve aynı zamanda ne zaman ve nasıl 	gideceğine ilaveten Efendimiz ne şekilde bir hayatı yansıtarak 	gitmesi gerektiğine dair öğretişlerde bulunduğunu da görüyoruz. 	Bu gidiş Mesihi bir talebeye yaraşır bir ışığı doğal, 	mantık üstü bir imanla yani edinme imanıyla taşımayla olan bir 	gidiştir.





	 	Bu gidişte tamamen arkadan yüze dönüş olduğu için yani 	Yaratan'ı arkasından değil yüzünden görüş söz konusu 	olduğundan tam bir aydınlatma ve dolayısı ile Müjde'yi hakkını 	vererek ilan vardır.





	 	TALEBENİN ÜSTADI GİBİ OLMASI





	 	Bu hakkını vererek Müjde'yi ilanın en temelinde karşımıza 	Efendimizin şu sözleri çıkmaktadır, talebe kendisine öğreten 	üstadından, köle efendisinden üstün değildir. Talebenin üstadı 	gibi, kölenin de efendisi gibi olması yeterlidir-Mt.10:24 Aslında 	yazılar içinde "benden de daha üst şeyler yapacaksınız" 	şeklindeki ifade ile bizleri daha da ötelere, daha da üst akla 	çekmeye çalışan Mesih İsa esasında buradaki söylemi ile de 	talebelerinden ne beklediğini çok net dile getirmiştir. Yani 	"Işığı yansıtma" düzeyine gelen talebeler için 	"ışık olma prensibi" üst akla tam olarak tutunma 	prensibidir. Bu üst akla tutunma prensibinde esasında Yaratan'ı 	arkadan gören bir yaklaşımdan Yaratan'ı yüzü ile gören yani 	"O'nu kendi hayatında edinen" bir koşula gelmeleri 	önemlidir. Burada Mesih İsa'nın kendi hakiki talebelerine yaptığı 	da esasında budur. Yani artık ham olan talebeler, pişmiş ve 	yanma kıvamına gelmiştir. Yani hem aldıkları alevi 	yansıtacaklar, hem de ışık olacaklardır. Bu durumda "yansıma" 	başladığında ışık olmanın temel prensibi her şeyden önce 	"talebenin üstadı gibi olması" durumudur.





	 	Bu vazgeçilmez ışık olma temelidir. Yani Mesih İsa'nın Mesih 	talebesinden yansıması, üstadın giyinilmesi, üst aklın bizim 	kabımızdan yansıması. Bu olmazsa olmaz durum eksik kaldığında 	talebelik sürecine belki de girilmemiş bile demek doğru 	olabilecektir. Çünkü o doluluk, o bürünme gerçekleştiğinde 	kişi "yeni yaşamı yansıtır" bir düzeyde olmaktadır. 	Hatta Mesih'le bütünlüğünde hakiki talebe Ruh'un ışımasında 	daha sonra daha da üste çekileceklerdir. Mesih Yaratan'ın, Öz 	olanın yani "ışıklar Babasının" sağındadır. Yani 	olması gereken o bütün pozitifin yansıdığı taraftadır ve 	kendisine bürünenleri de çıkardığı kat, ruhsal sonsuzluk 	düzeyi sağdır. O zaman bu düzeyde yapılması gereken Mesih'te 	biçimlenmektir.





	 	Yaratan'la form eşitliği için Mesih'te form eşitliği, yani 	görüneni edinmektir. Bu temel prensip üzerine Efendimizin ışık 	olma prensibini üç kademe ile belirgin kılmaktadır. Bu esas 	temel üzerine inşaası gereken üç prensip aslında ifade de 	oldukça basit ama pratikte oldukça derin bir temel ve arka plan 	isteyen prensiptir.





	 	KURTLAR ARASINDA KOYUN





	 	İlk prensipte buyruk talebenin samimi bir "koyun" 	olmasıdır. Yani talebe olma sonrası ışığı yansıtma 	aşamasında ışık olma prensibinde kişinin hakikaten Yaratan'ın 	suretinde Mesih'e çekilmiş, benzeyişine bürünmüş bir koyun 	olma durumu esas olmalıdır. Bu terim genelde sevilen bir terim 	değildir. Özellikle politik manada halkın koyun olması esasında 	kişileri körelten, geri bırakan bir kavramdır. Çünkü körü 	körüne bir itaat ve yönetime bağlılığı bize hatırlatır ki, 	 özellikle ezilen halklar için oldukça negatif bir anlam söz 	konusudur. Oysa buradaki durumu maddi ve dünya gerçekleri 	açısından almamak esastır. Burada ifade edilmek istenilen 	tamamen manevi bir durumdur. Yani "kendi çıkarı için alma 	arzusu ile dolu yüreğini, başkalarına ihsan etme arzusu ile 	dönüştürüp değiştiren" bir kişi artık tamamen "haktan 	yana" yani Yaratan suretine doğru meyletmiş kişidir. Bu 	durumda doğal olarak kişi Yaratan'la arasında Mesihi bağını 	oluşturmuş kişidir. Bu bağ bu kişiyi "çobana bağlı 	koyun" kılmaktadır. Yani sistem içinde olması gereken yerde 	olan. Sağa sola gitmesi, kaybolması mümkün olmayan. Doğal 	olarak çoban yönlendirişinde ise koyun kurtlara yem olacak 	değildir. Yani tutunduğu üst akılda "benin karanlık 	dehlizlerine, egonun vahşi yırtıcılığına" teslim olacak 	değildir. Dikkat edilirse burada aslında içte arzularımız koyun 	vaziyetine gelince diğer arzularımız yani henüz dönüşüm ve 	değişime uğramamış arzularımız arasında koyun olarak hizmet 	vermek durumuna olacaklardır. Dışta ise diğer insan 	kardeşlerimiz arasında onların manevi kurtlukları yani 	muhtemelen -hayvan düzeyi- dediğimiz ve hepimizin başına dert 	olan o düzey arasına bu düzeye esas edinilmesi gereken düzeyi 	yansıtma hizmeti için gitme durumundayız. Şimdi buradaki bu 	durum yani koyunların kurtlar arasına gönderilmesi durumu 	esasında zorlu bir çekişmeyi de beraberinde getirmektedir.





	 	Hiç unutulmaması gereken durum ne dönüşüm ve değişime 	uğramış arzu, ne de dönüşüm değişime uğramış kişi bir 	başka dönüşüm değişime uğramamış arzuyu ya da kişiyi 	silah zoruyla, zorlamayla ya da kendi gücüyle dönüşüm ve 	değişime uğratacak değildir. Çünkü burada "kurt" 	kişinin benliğinin henüz "tamamen kendisi için işlediği 	kişidir". Yani parçalayıcıdır ve tehlikelidir. Çünkü 	"ben" "ben" uğruna aslında her tür taktiklere 	haizdir. Burada "dönüşüm ve değişime" uğramış 	"Mesih'i giyinmiş, kurtarışı gönenmiş, günahlarından 	aflığı almış" "ölmüş ve dirilmiş" arzu ya da 	kişi artık esasında tamamen "yeni bir kişidir", "yeni 	doğuş almış kişidir". Ve dolayısı ile "bu dünyanın 	kurallarına göre yaşamadığı için" kainatın Efendisinin 	sistemine tabidir ve dolayısı ile bu sistem içinde "koyun" 	yani belli bir düzeni, yönetimi sistemi kabul etmiştir. Bu kişi 	yönetimi kendi elinde tutmadığı için esasında silahı 	"silahsız" olmaktır. Evet, topluma, farklı inanışlar 	arasına, farklı düşünceler arasına gidildiğinde "ışık 	olma prensibi" silahsız olmadır da diyebiliriz. Bu şu 	demektir. O muhteşem sistemin, yaratılışın farkında yaratılmış 	her şeyde sistemi, yaratılışı görebilecek durumda olmaktır. 	Bu durumda esenlik vardır, bu durumda herkese bir şeyler satmak 	değil, görülen sistem içinde her şeyden ve herkesten bir 	şeyler alırken aynı zamanda bir şeyler verebilme de vardır. Bu 	harikadır. Bu Mesih İsa'nın "kendisini boşaltıp" 	dünyaya gelmiş olduğu görüşünde olduğu gibi "kişinin 	kendisini boşaltmayı" bilebilmesidir. Doluysanız 	gelişemezsiniz, doluysanız "yeni hayatı gönenemezsiniz", 	doluysanız "kurtuluşu, kurtarılışı" edinemezsiniz.





	 	YILAN GİBİ ZEKİ





	 	İkinci prensip ise Efendimizin sözleriyle bize ulaştığı 	kadarıyla "yılan gibi zeki olabilmektir". Bu hakikaten 	önemli bir durumdur. Zeki olmak ve yılan gibi zeki olmak. Yılan 	zeki midir? Bu tartışılır ama burada söylenmek istenilen çok 	daha mecaz bir yaklaşımdır. Bu yaklaşımın içinde esasında 	Yaratılış bölümü vardır. O bölümde Adem ve Havva yani benim 	eril ve dişil yanımın, yani düşünce ve uygulamamın veyahut 	sağ ve solumun arasına "kendim için" kavramı "benim 	için" kavramı yani "egom" girmektedir. "günah" 	orada peydahlanmaktadır. Ve orada anlatılan öyküde bu "ego", 	bu kışkırtıcı "yılandır".





	 	Kışkırtma, kandırma, kıvrak bir zeka ister ve hep önümdedir 	aslında. Çünkü biz "egoyu" öldürelim, haça çakalım 	derken esasında kişinin "öz benliksiz yaşaması mümkün 	değildir". Burada bununla söylenilmek istenilen "benliğin" 	"ben çıkarına almasının öldürülmesi" ve "sevgi 	ve ihsana transfer olmasıdır". O zaman buradaki "yılan 	gibi zeki" olma kavramında yani "kişi kendi çıkarı 	için kendi beni içinde nasıl durmadan zekasını kullanıp hep 	alma arzusunu tatmin de yollar arıyor ve bu tatmine, hazza ulaşmaya 	gayret ediyorsa" burada da yani "koyunlar gibi olan" 	Mesih'te kurtuluşunu gönenmiş Yaratan yolunda, düşmüş 	konumundan suret olma yoluna yol alan kişinin de şimdi Yaratan'ın 	ışığını, hazzını alma ve Mesih'te gönende kurtuluşunu 	Ruh'ta tasdik ettirerek haz alma konusunda sürekli yollar bulmak 	durumunda olmalıdır. Yani "zeki olmalıdır". Bakın 	burada da koyun olma esasında almadır. Zeki olma tefekkürle 	düşünmedir. Yani içinde bulunulan durumu yaşama sindirmektir. 	Bu zeki olma prensibinde "evetin evet, hayırın hayır" 	olması esası vardır. Aslında doğru zamanda doğru şeyi yapmak, 	doğruyu söylemek esası vardır. Yani bir çocuk bile "nasihata" 	aldırış etmemektedir. Esas olarak algıladığı anne ve 	babasının ve ailesinin tavırlarıdır. Bu en önemli ışık olma 	prensibidir. Mevlana'nın ifadesi gibi "Ya olduğun gibi görün 	ya da göründüğün gibi ol". Günümüzde insanlar artık 	maddi manada her tür tatmini almış durumdadırlar. İnanç 	açısından da ne yazık ki, hep insanları maddi yani görsel ya 	da kendi çıkarları doğrultusunda bir takdimle bir manada 	"avlamak" düşüncesi vardır. Oysa "efendimizin 	insan avcılığı ile neyi kast ettiğini anlamak" bütün 	kutsal yazıların bütününü görebilmekle ortaya çıkmaktadır. 	Burada insanı "bencil taktik ve planlarla bir doğruya 	getirmek değil", üstünüze edindiğiniz Yaratan sureti 	ışıması ile insanların ışığa getirilmesi, insanların bu 	ışık tarafından avlanması ve kendi yaşamları için iyi bir 	değere avlanmış olmaları esastır. Günümüzde biraz parası 	olan bir kişinin kendisine aradığı hep çok daha iyi bir 	ambiyansı, görünümü, atmosferi olan bir yeme içme mekanıdır. 	Aynı şekilde hakiki bir biçimde Yaratan'ın ışığı ile kabını 	doldurmaya başlamış bir kişi içinde aslında başka bir durum 	söz konusu değildir. Yani hazın doruklarında Mesih'le 	bütünleşen, "benden kurtulma yolunda" yani "günahtan 	arı" bir yaşam için hep daha üst daha iyisi aranmakta ve 	sevgi ve ihsanın kaynağı sağdan gelen ışık daha da çok 	alınsın diye Ruh'un meyvelerinde daha da ileriye gidilmek 	istenmektedir.





	 	GÜVERCİN GİBİ SAF





	 	Yukarda dediğimiz gibi Yaratan'ın o muhteşem kurtarışında 	Mesih'inin giyinilmesi Ruh'unun aydınlığında bir yaşam 	sürülmesi manevi manada bize "koyun" dediğimiz sistemde 	yerini bilme ve aynı zamanda çobanının itaatinde bir durum 	yaratmış olacaktır. O zaman bu durumda ışığın kaba alınması 	irdelemeyi yani zeki olmayı getirecektir ve sonuç olarak da 	dışarıya bir saflık verecektir. Bu da ışık olma prensibinin 	üçüncü ayağını bize getirmektedir. Buradaki güvercin saflığı 	aslında bir çok açıdan değerlendirilebilecek bir kavramdır. 	Her şeyden önce güvercin "kutsal Ruh" için bir simge 	 olarak kullanılmıştır, bunun yanında güvercin temizliği 	sembolize etmektedir ve dolayısı ile güvercinde barış ifade 	edilmektedir. Kısacası güvercin adeta dışarıya çıkan, bizden 	yansıyan sonuç gibidir. Ama daha iyi bir irdeleme ile burada esas 	söylenilmek istenilen "doğru yani Yaratan'la aynı 	paralellikte olma" ifadesidir. Kutsal Ruh, Yaratan düşüncesinin 	uygulayıcısıdır. Yani düşünce Ruh'la uygulanır. Düşüncenin 	enginliği, Ruh'ta sınırlı bir oluşumla dile gelmektedir. O 	zaman burada "güvercin gibi saf" bir biçimde gitmede 	Yaratan'la eşit formda, Yaratan'ı edinerek gitme söz konusudur. 	Yani "sevgi ve ihsan olarak", bunu kendi içimde 	edinimlerimde yaşayarak. Eğer konuya sadece içsel bakıyorsak o 	zaman "koyun" gibi sistemdeki yerini almış bir arzumun, 	"zeki" bir biçimde yani bu konumunda kalabilmenin ve 	bundan haz alabilmenin bütün yollarını araştırmada zeki bir 	biçimde "saflıkla" yani Yaratan'a paralel bir hayatla 	daha doğrusu İsa Mesih olarak, "benine, günahlarına, 	ölüp Mesih İsa'yı edinme ile dirilerek" sistem içindeki 	yerini ve idarecisini fark eden ve O'na paralel bir yaşamı 	sergileyen olarak" kişi hayatına devam etmelidir." Böyle 	bir kişi İsa Mesih'in Natanyele söylediği sözü yansıtan 	kişidir; "İşte, içinde hile olmayan gerçek İsraelli" 	(Yuh.1:47).





	 	Dünyaya gitmek esasında hepimizin günlük olarak yaptığı bir 	şeydir. Yani herkes içindeki sarnıcının doluluğu oranında 	kuyusundan su çekmekte ve bu su ile de dünyaya yürümektedir. Ama 	önemli olan sarnıcında neyin olduğudur. O sarnıçta aydınlık 	mı vardır. Yoksa karanlıklar mı?





	 	Adem düzeyinden hareketle İsa Mesih'te günahlılığından yani 	"beninde kendi çıkarı için alma arzusuyla dolu olarak 	yaşadığı" o düzeyden kurtularak Mesih düzeyine gelen kişi 	dünyaya ancak Yaratan suretini yansıtacaktır. O da Mesih'tir. 	Ruh'un ışığının en şeffaf yansımasıdır.





	 	O zaman kurtlar arasında koyunlar, kurtlara yem değil, kurtları 	koyuna dönüştürme yolunda büyük hizmetler edeceklerdir. Bunun 	sırrı yani bu dönüştürmenin sırrı "ışık olma 	prensiplerinde gizlidir". Bu prensiplerin sırrı ise 	Efendimizin buyruğudur; koyun ol, yılan gibi zeki ol ve güvercin 	gibi saf ol prensipleridir.





	XIII. YÜREKTEN TAŞAN (Matta 12:33-36)





	 	Ağız yürekten taşanı söyler.- Mt.12:34



	 	Mesih’in öğretişleri bir iç mana gurubu olan yani kendi 	talebelerinden oluşan gruba ve bir de genele olmak üzere hep iki 	alanda devam etmiş durmuştur. Bazen de öğretişlerinde çevreden 	gelen ve manayı algılama zorluğundan kaynaklı olan bir takım 	tepkilere verilen cevaplarıyla da bu etkin öğretiş devam etmiş 	durmuştur. Çünkü esas olan Mesih’i düzeye doğru dönüşüm 	ve değişim içindeki kişinin kendisini Yaratan’ın ışığında 	ve dolayısı üst akıl olan Efendisinin her koşuldaki 	söylemlerine göre analiz edebilmesidir. Bu analiz esasında 	talebelerin ışığı ne denli sindirip sindirmediklerini 	algılamalarında önemli bir rol oynamaktadır.





	 	Özellikle talebelerin dağıtıma çıktıkları andan itibaren ait 	oldukları Efendiyi yansıtmaları dolayısı ile her algı 	eksikliğinde bu talebeler aracılığı ile talebelerin kaynağına 	etki ve tepki oluşturmaktadır. Yani Mesih’i bir üstat, 	Mesih’ten aldığı ve Efendisi düzeyine kendisini transform 	ettiği bir durumda elbette ışığı geçirdiği her bir fertten 	verdiği ışık oranında sorumlu da olmaktadır. Yani eğer 	talebe yeterince bir dönüşüm ve değişim algısı içinde 	Ruh’un kalp noktasındaki işinin üzerine Mesih’i 	indirgeyememişse bu durumda Mesihin ışığını yansıttığını 	söyleyen “üstadın, mürşidin” bir mana da yetersizliği ya 	da etkin olamadığı gibi bir sonuç ortaya çıkar. Bununla da 	“üstat, mürşit, hoca” her ne önderlik ifadesi kullanıyorsa 	esasında bu durumla kendisini bir analize tabi tutması gerekir. 	Demek ki, Ruh’un açtığı kalp noktasına Mesih’in kurtarıcı 	ve efendiliğinin yerleşmesi kişiyi Mesih düzeyine çekerken 	aynı zamanda “hamlıktan, pişerek yanma noktasına” 	hareket eden üstadın öğrenci ya da talebelerine sunduğu 	ışığın parlaklığını ölçmesi öğrenci ya da talebelerinin 	ne aldıklarıyla alakalıdır.





	 	İşte bu noktada Mesih’in ışığının etkisinde ve günümüze 	 gelecek olursak da bugünün Mesih ışığını edinen ve yansıtan 	üstatlarının eşliğinde yetişen talebelerde aslında ortaya 	çıkan “yüreğin edindiğinden” başka bir şey değildir. 	Yani eğer “yürekte Ruh’un işi ve Mesih’in varlığı” 	hakikaten mevcutsa dışarıya yansıyacak olan da elbette bundan 	başkası olacak değildir. Ama eğer hakiki Yaratan sevgisinden 	uzaklık ve insan sevgisinden nasipsizlik söz konusu ise ve gönül 	muhabbeti ve coşkunluğu yoksa, insan-ı kamil düzeyinin kokusu 	yoksa ve bir kaos ve düzensizlik ve bir sevgisizlik ve saygısızlık 	söz konusu ise ve hayatın hiçbir noktasında kaosun hakiki bir 	ıslaha erişmesi söz konusu değilse o zaman durum açık ve net 	olarak “yürekte taşacak herhangi bir şeyin olmamasıdır”.





	 	DIŞTAN BAKIŞA İÇİN CEVABI





	 	Dönemin bazı radikal inanç ehli ya da ulemasından bazıları hiç 	kuşkusuz kendileri gibi algılamayan, kendileri gibi yaşamayan ve 	kendileri gibi öğretmeyen Efendimiz Mesih İsa hakkında 	konuşmaya başlamışlardır. Burada dahi görülmesi gereken 	önemli bir nokta vardır. Bu nokta “kendisini özellikle manevi 	konularda” yetkin zanneden ya da belli bir inancın “üstadı” 	ya da “samimi izleyicisi” addeden bir çok kişiler her zaman 	insan kardeşlerini kendisi ile aynı düşünceye çekme, hatta 	aynı görünüşe getirme derdi içindedir. Bu insanın manevi 	manada ve ruhi anlamda genelde ne denli bir bütünün parçası 	olduğunun da güzel bir görüntüsüdür. Çünkü o birlik olma 	hissi daima oradadır. Ama bu “benin” yani “kendi çıkarı 	için alma arzusunun” o baskın etkinliğinde hep başkalarının 	kendisi ile “birlik” oluşturma derdindedir. Bu “birlik” 	oluşturma derdinde “benim tarafımda” birleşme hep esas telkin 	 edilendir. Ferisiler içindeki bazı radikallerinde bakış 	açısında Mesih İsa’nın o günün dini algıları üzerindeki 	bütün tavırlarına verdikleri suçlama hemen “şeytani” 	olması şeklinde bir içlerinin dışa yansıtılmasıdır. Yani 	Mesih İsa’nın bütün bu yaptıklarını yani öğretiş, müjde 	ve iyileştirmelerini “şeytan” aracılığı ile yapmış 	olmasını nereden düşünmüşlerdir. Esasında şeytani düşünce 	“benliğin kendisidir”. O zaman demek ki, “ben tarafından 	sürekli yönetilenlerin” karşı tarafı suçladıkları noktalar 	muhakkak büyük bir ölçüde kendi içsel deneyimlerin 	yansıtılmasıdır. Bu nedenle iyileştirmede özellikle “benliğin 	iptali” gibi hadiselerde “benliği benlikle iptale” varan bir 	düşünce de esasında kötü eğilimin kötü eğilimle iptali 	gibi mana vardır. Ki bu mana olsa olsa sadece kendileri bu tarzda 	olan kişilerin dışa vurumlarıdır. Ve bu noktada böyle bir 	tepkiye cevaben Mesih İsa üzerinde durduğumuz öğretişleri 	vermektedir.





	 	YA AĞACI İYİ SAYIN YA DA KÖTÜ





	 	Ya ağacı iyi, meyvesini de iyi sayın, ya da ağacı kötü, 	meyvesini de kötü sayın- Mt.12:33





	 	Bir yargı noktasına gelmeden önce yapılması gereken en önemli 	nokta iyi bir analizci olabilmektir. Bu her şeyi kılı kırk yarar 	şekilde etüt etmek gibi hastalıklı bir ruh haleti değildir. 	Efendimizin buyurduğu “evetiniz evet, hayırınız hayır” 	netliğini edinen ve pratik ederek bunu kendisinin ikinci doğası 	edinen bir kişi için aslında “ya ağacı iyi saymak ya da kötü” 	saymak da esasında zamanla edinilecek bir “mantık üstü inanç” 	gerçeğidir. Yani “ak için ak, kara için kara” diyebilme 	yürek yeteneğidir. Efendimiz olması gerekenin bu olduğundan 	bahsetmektedir. Dikkat edilirse buradaki kişiler için, bu radikal 	yaklaşımcılar için esasında Yaratan’dan kaynaklanan öğretiş, 	müjde ve ıslah yani iyileştirme, kaostan ıslaha getirme iyi 	olandır. Yaratan kaostan ıslaha her şeyi “iyi” olarak 	değerlendirmektedir. O zaman Mesih’i düzeyde Efendimiz İsa’nın 	yaptıkları iyi iken “iyi” olanı bir yol bulup kötü olarak 	addetmek büyük bir analiz hatasıdır. Görüş kaymasıdır. 	İnsanlar yaşamları için araba sürerlerken dikkatli olmak 	zorundadırlar. Çünkü kainatta bazı hatalar ölümcüldür. 	Hassasiyet şarttır. O zaman maneviyatta da hassasiyet önemlidir. 	Çok hassas olmak, az hassas olmak meselesinden ziyade normal bir 	biçimde ikinci doğa düzeyinde “olması gerektiği yerde ve 	doğal bir biçimde ama sürekli hassasiyet önemlidir”.





	 	Bir şey “ya iyi, ya kötüdür”. Her ikisinin oluşturduğu 	zaten “iyi’dir”. Ama iyiye kötü kötüye iyi ya da iki arada 	hareket eden bir iyilik kavramı yoktur. O zaman Mesih İsa’nın 	yaptığı bütün kurtarış yaşamında “iyi” esas olandır. 	Ve bizim içinde kendi hayatımızda o bazı radikal ferisilerin 	yaklaşımı gibi bir yaklaşımda bulunmamız esasında doğruyu 	eğriltmemizdir.





	 	MEYVENİN ÖNEMİ





	 	Her ağaç meyvesinden tanınır-Mt.12:33





	 	Önemli olan sonuçtur. Ne kadar öğretirsek öğretelim, ne kadar 	bir takım işler yaparsak yapalım sonuçta ıslahın gelip 	gelmemesi önemlidir. Islah varsa sulh ve salah vardır. Islah yoksa 	aslında yerinde sayma vardır. Kocaman bir ağaçtan ve 	meyvelerinden saatlerce bahsetmek mümkündür ama o ağacın 	tohumunu dahi etmemiş olmanız kişileri hayal kırıklığına 	uğratacaktır. Talebelerinde kurtarıcımız, efendimizden 	aldıkları Işığı sindirmeleri, yansıtmaları ve yansıtma 	prensiplerinde devamlılıkları yine burada esasında Ferisilere 	tepki olarak verilen cevapların içindeki o çok değerli öğretiş 	ve buyruklarla bağlantılıdır.





	 	“Ayinesi iştir kişinin lafa bakılmaz”. “Ey her tür bağnaz, 	yoz düşünce sahipleri laf üretmeyiniz. Kendi ürünlerinizi 	ortaya dökünüz. Ortada karanlık var, geliniz ve siz de eğer 	sizde bir şey varsa karanlığa bir ışık yakınız” şeklinde 	bir öğreti, burada esas söylenilmek istenilendir. Meyve yoksa 	inancın önemi nedir? Meyve yoksa maneviyatın önemi nedir? 	İnsanlar bilgi edinmekten hoşnutturlar ve bilgilerini paylaşmaktan 	da çünkü çoğu zaman bilgi gururla birliktedir. Ve “ben 	okşandığı için” bilgi yüreğe indirgenmedikçe manevi 	ölümcül sonuca götürür.





	 	ENGEREKLER SOYU





	 	Engerekler soyu! Kötü olan sizler nasıl iyi sözler 	söyleyebilirsiniz?-Mt.12:34





	 	Hiç kuşkusuz ayırt etmeksizin konuşabilmek, farkında 	olmaksızın karşıyı içten dışa bakışla yargılamak yukarda 	da dediğimiz gibi bir anlamda içimdekinin karşıya yansımasıdır. 	İçimdeki benim kendi eksikliklerini karşıda görme huyunun 	getirdiği o büyük kayma sonucunda konuşan, hakaret eden 	yargılayan “bendir”. Ben kutsal yazılar anlatımında Adem ve 	Havva öyküsünün baş aktörü Yaratan sistemin karşısında 	dişliye yani sistemin çalışmasına çomak sokan “kötü” 	olandır.





	 	Yani “kişinin kendi çıkarı için almasının hortlamış 	hali”. Bu yaklaşımla bakıldığında “engerekler soyu” 	“kendi çıkarı için alanların soyudur”. Açık ve seçik net 	bir “acılar yolunda” sıkışıp kalmanın sonucu olmanın 	tarifidir. İnsan üretimi “din kalıpları” daha doğrusu 	“kabukları arasında” sadece “kendi çıkarında alma 	hazzını” yaşamanın doruklarını hissetme durumudur.





	 	Böyle bir arka plan varken “iyi” niyetle söylenilen bile artık 	“iyi” değildir. Çünkü “benin” hükmü altında olmak 	karanlığı tercihtir. Karanlık ise kaostur. Karanlık görememek 	demektir. Görememek “iyiyi kötüyü ayırt edememek” demektir. 	Görememek demek esasında “ilerleyememek” demektir. 	İlerleyememek demekse “kısır döngü” içinde debelenip 	durmak, “acılar yolunda ağlayış ve diş gıcırtısı” 	sonucuna erip durmak demektir.





	 	AĞIZ YÜREKTEN TAŞANI SÖYLER





	 	Çünkü ağız yürekten taşanı söyler-Mt.12:33





	 	Atasözlerinin ifade ettikleri çok ana fikirler vardır. Mesela 	“üzüm üzüme baka baka kararır” ifadesinde “bana dostunu 	göster sana kim olduğunu söyleyeyim” gibi ifadelerde hep 	kişinin ne türlü bir etkileşim altında ise o etkileşimi 	yansıttığı gerçeği vardır.





	 	O zaman bu etkileşim aynı şekilde “yüreğin doluluğu ve 	boşluğu ile de alakalıdır”. İsa Mesih neden kalbimizin 	kapısında durmaktadır? Çünkü kaynak orasıdır. İnsan neden 	yüze Yaratan’sa yüreğe bakar? Çünkü insanın özü dediğimiz 	o şimdilik elle tutamadığımız ruhsal varlığının temeli 	kalbidir de ondan. Bu kalp kalbimiz değil esasında “gönül” 	kelimesi ile ifade edilendir. O zaman yüreğin işleyişinde 	“yürekten taşanın” Yaratan’la eşit formda olmak ya da 	Yaratan’ı edinmekle büyük alakası vardır. Çünkü kainatın 	o muhteşem ışığı “hiç-varlıktan” fışkırırken dikkat 	edilirse bir “hiç” ve bir “var” kavramında her şey 	meydana gelmiştir. O zaman “benim varlığımda” yüreğin 	önce boşaltılması ve sonra doldurulması gibi iki hareketle aslı 	yansıtabilir bir hale gelecektir. O zaman bu asıl için Mesih İsa 	Filipililerdeki ifade ile kendisini boşaltmanın bir sonucudur. O 	zaman boşaltma yani şu ana kadar edindiğimiz doğayı terk esas 	olması gerekendir. Boşaltmanın ardından da boş yüreğin 	Mesih’le doldurulması gerekmektedir. Bu ancak “mantık üstü 	bir iman” dediğimiz hakikaten Mesih’i düşünce, duygu, 	kurtarış, ölüş ve diriliş olarak varlığımıza almamız ve 	hissetmemiz ve yaşamamızla bağlantılıdır.





	 	Kanında aklanma dediğimiz “yeni doğuşla edinilen yeni doğa” 	yine yukarıdaki ifadelerle anlam kazanmaktadır. Ancak bu boşaltım 	ve hak olanla doldurma bizi “haktan yana” yapmış olacaktır. 	Bu “haktan yana” denen durum ise bizi “yaratılmışlık 	piramidinde” üste çekecek durumdur. Yani “ben düzeyinde” 	Adem seviyesinden cansız, bitkisel, hayvansal yükselişiyle 	bizi insan Yaratan sureti insan düzeyine getirecek olandır ki, 	bu durum Mesih’le kurtulma, sonsuzluğu edinme, kanında 	aklanma, bağışlanma, ölümünde hayat bulma seviyesidir. Mesih 	düzeyidir. O zaman yürekten taşan “ağızdan dökülen” 	sözler Mesihi Işıma olacaktır. “Ne mutlu barışçı 	olanlara onlara Yaratan’ın oğulları denecek” kavramı bu 	noktada oluşacaktır. Bu hareket “ne mutlu ruhta fakir olanlara” 	kavramıyla başlamış durumdur. Yani bu durumda “göklerin 	hükümranlığı” bu kişilerindir.





	 	İÇİNDEKİ İYİLİK HAZİNESİ





	 	Suyu kendi sarnıcından, kendi kuyunun kaynağından iç- 	Sül.Özd.5:15





	 	Kendi sarnıcım içimdeki Mesih’in kurtarışında bana sağlanan 	inanılmaz dönüştürme gücüdür. Bu bir edinimdir. Yani ışık 	“yukarıyı aşağıya çekmektir”. Eğer yukarıyı aşağıya 	çekiyorsak şayet. Bu çekiş ancak Ruh’un hazırladığı 	yürekte mevcut olan bir çekiştir. Bu çekişe “çalınan yürek 	kapısını” açma eşlik etmektedir. Ve Mesih’in yüreğe 	girmesi form eşitliğini getireceğine göre “doğruluk” yüreği 	dengelemiş olacaktır. O zaman bu dengede bütün olumlu 	davranışların, inanış ve edinimlerin temeli oluşmuş 	olacaktır. Bu edinimde bizde oluşan “üst dünyaların 	ışıklarının” yüreğimizdeki hazinesidir.



	 	Dolayısı ile bu hazineden yansıyacak olan –ıslah, sulh ve 	selamettir. Efendimizin dağdaki vaazdaki öğretişlerinin bir 	sonucudur; yani –ruhta fakir olmanın farkındalığı ve bunun 	getirdiği yas ve yumuşak huylulukla bu eksikliğin kabulu ve 	eksikliği tamamlamaya susama ve merhametle bu tamlığın gelişi 	ve sonuç yüreğin temizliği yani Yaratan’ı edinmesi, çünkü 	o noktada artık o kişiler Yaratan’ı görmektedirler. VE 	dolayısı ile o kişiler artık Yaratan oğullarıdırlar. Şimdi 	bütün bunlara baktığımızda bütün bu aşamalar hep suyu 	kendi sarnıcında biriktirme ile alakalı olduğunu görebiliriz. 	Böyle birikim olup bu birikime uzanan kuyudan su içmek ve bu suyu 	 başkalarıyla paylaşarak darmadağın etmeden öncelikle kendini 	inşa etmiş olarak tutmak ve kullanmak kişinin kendi içinden 	fışkıran bir iyilik suyuna sahip olması anlamına gelecektir.





	 	BOŞ SÖZLERİN BEDELİ





	 	Kendi sözlerinizle aklanacak, yine kendi sözlerinizle suçlu 	çıkarılacaksınız-Mt.12:37





	 	Kişi tamamen söyledikleriyle kendi iç benliğini ele vermektedir. 	O zaman içte var olan kelimeler ve elbette davranışlarla 	açıktadır. O zaman bir insan elbette kendini gizleyebilir. Ama bu 	belli bir süre içindir. Zaman içinde kişiyi analiz edebilmek 	mümkündür. Hele hele iyi ya da kötüyü ayırt edebilme 	edinimine sahip bir samimi inanç sahibi için bu mümkündür. 	Çünkü kendisi dahil her kişinin kelimelerinin arka planı 	vardır. O zaman için ıslahı Mesih’in içte hakikaten 	yönetimi Ruh’un aydınlığında almasıyla alakalıdır. Yani 	düzey Adem ya da Nuh ya da İbrahim gibi düzeylerde bir iç 	yapısında olmuş olabilir. Ama Mesih’i düzey büyük bir 	iddiadır. Dövene elsizlik, sövene dilsizlik seviyesidir ki, bu 	oldukça alttan çalışma ile yukardan verilmiş lütfu ikinci doğa 	olsun diye toprağa yani “arzularıma” ekmekle alakalıdır. 	Mahsul Yaratan’ın Ruh’unda Mesih’inin ifşasıdır.





	 	O zaman içte inşa ettiğim ve hatta dışa yansıttığım her 	ifade benim geleceğimin inşasıdır. Yani bugün söylediğim söz 	aslında yargı günü dediğimiz bir sonraki adımda, bir başka 	deyişle sonsuzlukta bana geri dönecek olandır. Kısacası dünyamı 	inşa edecek olanda, yıkacak olanda ben olmuş olacağım. Bütün 	bunların ışığında Ferisiler içindeki yanlış bakış açısı 	ve yargılar ile ifadeler kullananların içlerindekini yansıttığını 	ve kendi sözleriyle kendi sonuçlarını hazırladıklarını 	söyleyen Efendimizin bu sözlerinde bizim kendi iç dünyamızı 	inşa ve bu inşanın dışa yansıması ve yansımanın getirdiği 	sonuçlar üzerinde bize çok değerli öğretiş ve buyruklar 	vermektedir.





	XIV. KİMDE VARSA (Matta 13:12)





	 	Kimde varsa , ona daha çok verilecektir- Mt.13:12



	 	Tohumun hakikaten çok ürün vermesi hem tohumun sağlığına hem 	de tohumun düştüğü toprağın elverişli olmasına bağlıdır. 	Bu iki yönlü denge sağlandığında o tohum kendi içinde 	yüklenmiş olan programı dahilinde ürününü vermek durumunda 	olacaktır. Bu Yaratan düşüncesinin eşsiz Yaratan işlevidir. Ve 	sonuç Yaratan'a aitlik olacaktır. Kainatta gördüğümüz bu olgu 	hiç kuşkusuz manevi hayatımıza da büyük bir mana 	yüklemektedir. Yani her şeyden önce kişiyi ifade eden dışa 	yansıttığı varlığıdır. Dışa yansıyan varlığı negatif 	ya da pozitif olabilir. Ve her şeyden önemlisi bu negatif ve 	pozitif durumun kişinin yerinde sayması ya da ilerlemesiyle büyük 	alakası vardır.





	 	TOHUM VE MANEVİYAT





	 	Özellikle ilerleyen kişi toprağa düşmüş ve toprağın bütün 	baskısına rağmen yukarıya doğru çekilen bir bitki gibi 	kendisini toprağın üstüne doğru yükseltmeye başlayacaktır. 	Bu yükseliş esnasında da elbette yaratılış gereği toprağın 	yer çekimine olan bağlılığı sürekli olarak o tohumu geriye 	doğru çekecektir. Ama bu iki taraflı yani yukarıya ve aşağıya 	doğru çekilmenin oluşturduğu direnç tohumun sağlıklı 	olması ve tohumun düştüğü toprağın elverişliliği ile de 	birleşince esaslı bir ürün verme durumunu getirecektir. Yani 	tohum dikkat edilirse içindeki programı ile düştüğü yere 	uyumu ve bu yerinde tohumun içindeki olana uyumu ile esas tohum 	olma özelliğini yerli yerinde yapabilecektir. Yani tohum tohum 	olmak için vardır ve içindeki programı yerli yerinde yerine 	getirmekle mükelleftir. Yani sadece tohum olma özelliği için 	yaratılmıştır. O zaman her düzeyi ile Yaratan düşünceyi 	yüceltmekte, ifade etmektedir. Ama elbette bu tohumun sadece 	düştüğü yerin iyiliği veyahut tohuma dıştan müdahalenin iyi 	olması eğer tohumun kendi içinde bir şey yoksa çokta fazla bir 	şey ifade etmemektedir. Yani illa o tohumun içinde de tohum olma 	özelliğine uygun bir seviyede bir programın mevcudiyeti esastır.





	 	Bu durum esasında manevi hayatımızı, insan olma nedenimizi ve 	Yaratan'a yürüyüşümüz için gerekli şartları ve ne şekilde 	gelişmesi gerektiğine de ışık tutmaktadır. Yani herşeyden 	önce birinci basamakta kişinin Yaratan işlevince yani Ruh'u 	tarafından yüreğinin yani manevi manadaki yüreğinin, bir başka 	tabirle manevi gözü olan gönlünün gözünün bütünlüğe, o 	bütünlüğün yegane nedeni olan Yaratan'ın ışığına bir 	nokta dahi olsa açılması esası vardır. Çünkü öncelikle 	"benlik farkındalığı" için bu gözden mahrum 	olarak yaratılmış olan insanın içinde Yaratılış gayesine 	doğru onu yönlendirecek bir programın harekete geçirilmesi esası 	vardır. Bu program başlangıçta zaten her bir bütünden kopmuş 	ruhla bedenlere nakşedilmiştir. Yalnız bu ruhun bir bitki gibi 	ışığa ihtiyacı vardır ki yukarıya doğru yükselmeye 	başlasın. İşte bu temel ışık kalp noktasının, gönül 	gözünün açılması ile manevi tohumda bir şeyleri harekete 	geçirmektedir. Bu durum "kimde varsa" durumudur. Bu durum 	Yaratan'a yürüyüşün temelidir. Mesih'e bürünmenin, 	kurtuluşunu gönenmenin temel taşıdır. Adeta Yaratan'ı edinme 	yolunda Mesih'e gelmenin köşe taşıdır. Bu yoksa "gördükleri 	halde görmezler, duydukları halde duymazlar" konumu söz 	konusudur. Yani kişi hala "benlik farkındalığı" 	düzeyinde yani Adem düzeyindedir. Ve elbette yüreğinden taşanda 	o tutucu Ferisilerin İsa Mesih'i suçlamalarında yüreklerinde 	taştığı gibi "kendi benlikleri için alma" durumudur. 	Adem seviyesidir. Yaratan'a taşan bir yürek olabilmesi esası ise 	"tohumun" iç programının esas yaratılma gayesi 	doğrultusunda harekete geçirilmesine bağlıdır. Bu Ruh'un 	işlevinin yürekte açtığı noktayla ilişkilidir. Ama bunun 	içinde o yüreğin sertliğinin büyük bir önemi vardır. Ve 	zaten Mesih İsa bu "ekinci meselinde" bunu çok iyi bir 	biçimde ifade etmektedir. Gönül çeşitlerini örneklemekte ve 	esası takdim için temeli hazırlamaya çalışmaktadır. Ama yine 	de derin manaları ancak Mesih talebesi olan yani hakikaten "talip 	olan" yüreklere takdim etmektedir.



	 	YÜREĞİN YARATANA TAŞMASI





	 	Madem ki, kişi "yüreğinden taşanı ifade etmektedir" 	ve mademki yürekten taşan kişiyi meyvedar ya da ürün vermeyen 	bir konuma taşımaktadır. O zaman yüreği Yaratan'a taşıran o 	elverişli manevi programı harekete geçirmek ve bu hareketlilikte 	bu yüreğin serpilip gelişeceği o esaslı olması gereken ortamı 	tespit etmek ve kişiyi Yaratan'a zıtlıktan Yaratan'ı edinme 	konumuna getirmek esas olmalıdır. Bu durum nasıl olacaktır? Yani 	elbette kişinin hem kendine hem çevresine ışık yansıtan 	olması, bol yaşamla, manevi bereketlerle dolu bir yaşamla bir 	yaşam sürmesi eğer o kişi de bir şeyler varsa olabilecek olan 	bir durumdur. Başka bir tabirle kişinin yüreğinin taşkınlığının 	Yaratan'a olması kendi yüreğinin Ruh'un işleyişinde açılmaya 	müsait olmasında, Yaratan ışığını içine almasında yani 	Mesih İsa'da ve Ruh'unda bir yaşamı edinmesiyle, bir diğer 	ifadeyle de "yüreğinde Mesih'in kurtarışı, Yaratan 	suretine dönüşüm ve değişim" varsa olacaktır.





	 	Şimdi bu durumda yüreğin Ruh'un işleyişinde açılmasıyla 	birlikte aslında Efendimiz İsa'ya da yakınlık şartı hasıl 	olmaktadır. Çünkü kişiyi manevi yolda ilerletecek, kurtuluşu 	için kapı olacak, kendisiyle bütünleşecek bir "üst akla 	tutunma" esası vardır. Bu esasta Yaratan'la form eşitliğini 	gerçekleştirmiş Efendimizin yukardan gelen kurtarıcılığı ve 	Yaratan'ı ifşasında kucaklaşmamız esası bizi "acılar 	yolundan" birden bire "mana yoluna" taşımaktadır. 	Ve bütün bu ifadelerin bir gereği olarak elbette Mesih'te 	biçimlenme ile Yaratan düşünce yani mecazi manada Baba ile 	bütünleşme esastır. Zaten bu nokta da Efendimizin kendisine 	"annesinin" geldiğini haber verenlere bir misal olarak 	söylediği söylemde oldukça açıktır. Şöyle demektedir Mesih 	İsa; Kim göklerdeki Babam'ın isteğini yerine getirirse, 	kardeşim, kız kardeşim ve annem odur. Yani her şeyden önce 	Mesih İsa'ya yakınlık "Yaratan düşüncenin isteğini 	yerine getiren" olmakla bağlıdır. O zaman biz de bir 	şeylerin olması yani yüreğimizin kötü eğilimimizde değil 	Yaratan'a taşar halde olması bu ilkeye bağlıdır. Yaratan'ın 	isteğini yerine getirmekte "kalp noktası açılmış bir 	yüreği" ziyadesiyle Yaratan ışığı ile doldurmak ve 	bu noktadan Mesih'i yüreğe alarak yine Ruh'un rehberliğinde 	Mesih'in ölüm ve diriliş öğretisinde Yaratan'a doğru 	yürümektir.





	 	Bu istem Mesih'in müjdesinde ifade edilmektedir. Tövbe ve göklerin 	egemenliğinde hükmedip çoğalan ve Yaratan suretinde sonsuz 	yaşamı edinen yani Yaratan'a bütünlüğe doğru hareket 	etmektir. Bu insan-ı kamil olup Yaratan'da noktalanması gereken ve 	kendisiyle birlikte sürekli dünyayı kaostan ıslaha taşıma ve 	hep ilerleme, gelişme, geliştirme olan ve Yaratan'ı bütün 	renkleriyle en üstte ifşa etme Mesih düzeyinde bir yaşamı ilan 	etme olgusudur. Bu "bol yaşamdır". Bu "sonsuz 	yaşamı almaktır". Bu "Sevgi ve İhsan" yaşamıdır. 	Bu herşeyin "İyi olarak var olduğunun tasdikidir".





	 	Bu konumda yani özellikle manevi gelişim esnasında karşılaşılan 	tezatların negatifliği içinde elbette tezatlık durumu kendi 	içindeki yargı işleyişine göre karar verme durumundadır. Yani 	 Yaratan'a paralel konuma geçmiş olan Mesih düzeyine dönüşen 	ve değişen talebeyi o yargı konumunda değerlendirip durmaktadır. 	Bu değerlendirme esnasında İsa Mesih'in tabiriyle "yürekten 	taşanı" ortaya koymaktadır. Diğer taraftan "kimde 	varsa" ifadesinde yürekten taşanın olumlu olması 	vurgulanmaktadır. Yani esas Yaratan'a doğru hareket eden kişinin 	bu kez yaratılışın "benlik" tertibine ters hareketinde 	oluşan tezatlıkta "yüreğinden taşan", bir takım 	radikal bakış açısındaki ferisilerin İsa Mesih'e olan 	değerlendirmelerinin tam tersinde bir yürekle olacaktır. Ve böyle 	bir yüreğe sahip olanlar elbette yüreklerindeki pozitif 	doğrultusunda hep pozitifi yani olumlu olanı yani Ruh'un meyveleri 	doğrultusunda hep o meyvelerle orantılı aynı paralellikteki 	olguları çekmiş olacaklardır. Bu da doğal olarak "bereketin" 	"bereketi", "lanetin" "laneti" 	çekmesine zıt bir durum oluşturmuş olması anlamındadır.





	 	Daha önceki konumuzda dediğimiz gibi Efendimizi suçlayanlar 	"benliğin benliği iptal" edebileceği savı ile ortaya 	çıkmışlardır. Oysa efendimiz bunun mümkün olamayacağını 	iki olumsuzun ancak birbirini çekebileceğini ortaya koymuştu ve 	dolayısı ile o tarz bir yüreğe ya da arzuya sahip olan kişi ya 	da arzuların kendi kendini sokan akrep misali kendi kendilerini 	sokup tüketeceklerine işaret etmişti.





	 	EĞER VARSA DAHASI DA VAR





	 	Oysa "göklerin hükümranlığına" ilişkin verdiği 	örneğinin akabinde efendimiz kimde varsa ona daha çok 	verilecek bolluğa kavuşturulacak sözleriyle dikkatlerimizi 	yüreklerimize çekmekte ve daha önce Ferisilerin aşırı tutucu 	olanlarının eleştirileri karşısında öğrettiklerine bu kez 	olumlu bir yürek taşkınlığı için bir öğreti sunmaktadır.





	 	Burada Yaratan'ın hükümranlığının sırlarını bilme yani var 	olan ya da anlatılan bir takım manevi gerçeklerin her kişi 	tarafından anlaşılamayacağı da vurgulanmaktadır. Esasında net 	bir tablo gözlerimizin önündedir. Yani bu tablo da "kimde 	varsa" ile kast edilen aslında tövbe yoluna girmiş bir 	kişinin, yani Yaratan düşüncesinin ve işlevinin farkında olup 	O'na doğru Yaratılış uyumu ile hareket etme kararı ile dönüşüme 	girmiş bir kişinin eğer değişimi günlük olarak sürdürmesi 	halinde kendi üzerine çekeceği o muhteşem manevi derinlik 	gösterilmeye çalışılmaktadır. Ama bu dönüşüm ve değişimin 	herkes tarafından net bir biçimde algılanamayacağı da ifade 	edilmektedir. Demek ki, anlamak "talebe olmakla" 	bağlantılı bir kavramdır. Bu derinlik sanki sırdır. Esasında 	buradaki sır kişinin içinde yaşayıp yaşayamamasında sırdır. 	Yoksa bir bilinmez değildir. Mesela "göklerin hükümranlığı" 	kelimesi bir çok inanan olduğun söyleyen kişi için adeta 	günlük yaşam içinde çok kullanılan kelimeler gibidir. Ama bir 	çok kelime mesela "tövbe" kelimesi bile çok farklı ve 	hatta sığ anlamlarda kullanılmaktadır. Esas manasının 	anlaşılıp yüreği etkilediği pek söylenilemez. İşte bu 	açıdan bakıldığında "gerçek anlamda tövbeyi" 	algılamak "bu sözü edinmekle" alakalıdır. Yani 	"tövbe" "benlikte yaşarken Yaratan'a yani senlikte 	yaşamaya dönmek" gibi çok ciddi bir dönüşün tatbik 	edilmesidir ki, bu bir tecrübi durumdur. Yani kişi bu dönüşüm 	deneyiminden haz alması ile bu durum "sır" olmaktan 	çıkar ve "derinliğinde" inanılmaz Yaratan ışığını 	yani hazzını da beraberinde getirir. O zaman işte Mesih İsa'nın 	Mesih'liğindeki deneyimlediği ve bize deneyimletmek istediği olgu 	budur.





	 	Bu nedenle "bu sır" başkalarına değil "talebe" 	olanlara açılmış olmaktadır. Talebe Yaratan'ı Mesih'inde ve 	Ruh'unda talep edendir. Yaratan düşünceyi işlevi ve sonucunda 	talep edendir. "Sevgi ve İhsan O'lanı" "Yaratılanı 	severim Yaratan'dan ötürü" prensibinde kabul edendir. Bu 	kişiler için "sır zahir olmuştur". Yani açılmıştır. 	Giz yoktur. Giz görünmeyene iman çerçevesinde bile giz değildir. 	Sadece keşfedilmemiştir. Oksijen, hidrojen bir sır idi. Ama 	sırken bile vardı. Ne oldu bir gün keşfedildi ve görmeden 	inanmam diyen bir çokları için oksijen ya da hidrojen anlatılsa 	da sırdır. Ama keşfeden için ise artık sır değildir. Burada 	"teşbihte hata olmaz" diyerek bu örnekleri veriyoruz.





	 	İsa Mesih'te "mana temelleri" olmayan insanlar için 	"gönül gözleri'nin" açılmasına belki yardımcı olur 	diye mesellerle konuştuğunu belirtmektedir. Ama diğer tarafta bu 	kişiler esasında "gördüklerini sanıp görmemekte ve 	duyduklarını sanıp duymamaktadırlar". Bu da derinlik 	yoksunluğu ve bir şeyi yapmakla meşgul olup sığ sularda 	avlanmak gibi bir durumdur. Oysa Efendimizin talebi Yaratan'ın 	düşüncesinde ve işlevindeki derinlikte gezinmenin Mesihi 	boyutlarda algının esaslılığıdır. Bunun içinde temel dönüşüm 	ve değişimdedir. Yani "kimde varsa" bunun kat be kat 	bereketlerini görmesi mümkün olacaktır. Bu manevi tarif edilemez 	hazzın başlangıcı, esası ve temelleridir.





	 	VAR OLAN NE?





	 	Kimde varsa ile kast edilenin değişim haritası esasları 	üzerinde yürüyenler olduğunu bir kez daha hatırlatmakta fayda 	vardır; daha önce değişim yol haritası üzerine çalıştığımız 	gibi bu değişim yol haritasında esasında kişinin "eksiklikten 	tamlığa" dönüşüm haritasında ilerlemesinde başlayan 	durumlarındaki o ilahi etki değişimidir; Yüreğin değişimi, 	düşüncenin değişimi, ilişkinin değişimi, sözün 	değişimi, davranışın değişimi, anlayışın değişimi ve 	elbette Yaratan'ın mükemmelliğini zerre misali de olsa hayata 	çekmiş olabilme. Bütün bunlar "kimde varsa" sözcüğü 	ile ifade edilen "göklerin hükümranlığının" 	yansımasıdır. Bu Mesih İsa'nın günahlarımız için yani 	"kendi çıkarımız için sürekli alma" durumumuza 	ölerek bize sunduğu hakiki Yaratan suretinde yaşama 	tablosudur.





	 	Mesih'in ölüm ve dirilişine ve kurtarıcı ve efendiliğine iman 	esasında yine Mesih'in ifadesi ile "buyruklarını yerine 	getirme isteminde" anlam kazanmaktadır. Yani "Mesih 	İsa'nın haçta ölümü ve dirilişine inanmış olduğunu ifade 	ile bu duruma tapınıp durmak" değil Mesih'te biçimlenmek 	O'nun bütün ölümü ve dirilişini kendi üstüme almak ve 	Yaratan'a doğru Mesih'i yaşamak esastır. Yani bir şey yapmak 	değil, olmak önemlidir. İşte bu durumda insan-ı kamil yani 	Yaratan'ın istemi olan kendi suretinde "hükmeden" ve 	"çoğalan" yani "sevgi ve ihsanı" ifşa edip 	Yaratan'la form eşitliğinde bir insan kainata hakim olacaktır. Bu 	insan "kaosunu" "ıslaha" çevirebilmiş ve 	kainatında "kaosunu" "ıslaha" çevirebilen bir 	insandır. Bir "din ya da mezhep" fedaisi değil 	Yaratan'ın açık aydınlığının ifşadır. Efendimizin 	tabiri ile mecazi manada adeta Yaratan'ın evladıdır; "Ne 	mutlu barışı sağlayanlara! Çünkü onlara Allah evlatları 	denilecektir.





	 	VARLIĞIN TANIKLIĞI





	 	İşte bu vasıflar hep üst üste kişiyi Adem seviyesinden Mesih 	seviyesine ve daha sonra da "üst akla tabi" insan-ı 	kamil düzeyinde bir yaşamda Yaratan sureti olarak Mesih'le 	Yaratan'a yükseliş seviyesine getirecek olandır. Bu nedenle 	Pavlus bu dönüşüm ve değişimini Mesih İsa'nın kurtarışı 	ve Efendiliğinde ve Ruh'un rehberliğinde sürdürenlerin 	Yaratan Ruh'undaki meyvelerini sıralamakta ve "benliğin" 	yani "kötünün" meyvelerinden ayırt etmekte gayreti 	içinde bulunmaktadır. Pavlus'un ifadesiyle Ruh'un meyveleri sevgi, 	sevinç, esenlik, sabır, şefkat, iyilik, bağlılık, yumuşak 	huyluluk ve özdenetimdir. Bütün bunlar dokuz tanedir ve adeta 	sanki ve taç noktası Yaratan Ruh'undan yani Yaratma işlevinden 	dökülmektedir. Kısacası temel dönüşüm ve değişim süreci 	varsa "yüreğin değişimi, düşüncenin değişimi, 	ilişkinin değişimi, sözün değişimi, davranışın değişimi, 	anlayışın değişimi nasıl mükemmelliği ifşaya başlıyorsa 	daha da çoğu yani Ruh'un meyveleri de bütün bunların sonucu 	kişide temellenecektir. Bu Mesih İsa'nın bütün varlığının 	insanda ifşasıdır. Yani Yaratan'ı edinme dediğimiz "sevgi 	ve ihsan" niteliğini artık kişinin tabii, doğal hayatına 	almış olmasıdır.





	 	Bütün bunları belli bir dinde olduğu için, bir şeye dahil 	olduğu için, bir şeyler yaparak edindiği için değil, 	Yaratan'da olduğu için yapma durumundadır. Artık "beni için 	almayı" öldürme durumunda "başkası için alma" 	konumuna dönüşüm ve değişimdedir ve bu Yaratan'ı Mesih'inde 	ve Ruh'unda ifşadır. Bu ölüp dirilmedir. Bu İsa Mesih'in 	ölümü ve dirilişi ile sunduğu bağışlama ve kurtarışın 	artık günlük yaşamda beden hayatımızda ifşasıdır. Bu sonsuz 	yaşamdır. Aynen Yuhanna'daki ifadesiyle sonsuz yaşam, tek 	gerçek Allah olan Seni ve gönderdiğin İsa Mesih'i 	tanımalarıdır-Yuh.17:3. Bu inanılmaz önemli bir şehadettir. 	Mesih İsa'nın kurtarıcılığına ve efendiliğine imanın 	temelinde eğer sonsuz yaşamı almak varsa Yuhanna'nın Mesih 	İsa'nın duasındaki sözleri aktarımıyla yani Efendimize göre 	bu sonsuz yaşam, tek bir O'lan yüce Yaratan'ı ve O'nun Mesih'ini 	tanımaktır. Bu "bilmek" değildir. Bir yerlerde bir 	şeyler olduğunu bilip kabul değildir. "Kimde varsa" 	ifadesinde bir şeyleri bilmek "yakinen tanımakla" 	tamlığa ulaşmış olgunlaşmış bir durumdur. Yani "Yaratan'ı 	bütün varlıkla sevmek" ancak "nitelikleriyle edinmekle 	bağlantılıdır." Yani O'nun sevgi kavramı bütün kainata 	karşılıksız sunumudur. Bütünlüktür ve kayırmadır. Salt bir 	sevgi değil, karşılıksız verme, bütünlük ve kayırma. 	Bunların tamamı Yaratan düşüncedir. Bu bağlamda İhsan'ı 	ise her bir sunumun "iyi" olma kaidesidir. O zaman 	Yaratan'ı tanıma bunları deneyimleme, edinme, içine bu ışığı 	alabildiğince almadır. Mesih'ini tanıma ise bunun olabilirliğini 	Efendimiz İsa'da gözlemleyip insan düzeyinde bu kurtuluşu 	gönenmemizle bağlantılıdır. Bütün bunların yol açıcısı 	ve rehberi ise zaten Yaratan düşüncenin işlevi olan Ruh'udur. 	Böylelikle Yaratan'ın bütün varlığı herşeyi kapsadığı 	gibi, varlığımızı da kapsar ve böylelikle biz "geldiğimiz 	o muhteşem bütünlüğe" yine aynı bütünlük içinde 	"döndürülürüz".





	 	bir an öncemiz sonsuzluktur ve bir an sonramız sonsuzluktur. Ama 	bu sonsuzluk bizim sınırlı algı ve düşüncemize göre böyle 	olduğu için böyledir. Bu nedenle sanki her şey keşfedilmediği 	 sürece bizim için sırdır. Ama bu keşif önce "mana 	yoluna" adım atmakla Efendimizin kurtarışını gönenmekle, 	"benlikte olmamıza Mesih'in işlevinde" bağışlanma 	kazanmamızla geçmekle başlayacaktır.





	 	Bu noktada "kimde bütün bu manevi hareketlilik varsa" 	elbette daha da fazlası ardından gelecek olandır. Aksi takdirde 	"acılar yolunda" "gördükleri halde görmeyecek, 	duydukları halde duymayacak" olanlar "her dizin Yaratan 	düşünce önünde diz çökme anı gelene dek" bu seyahatleri 	devam edip duracaktır.





	XV. YUKARDAN VERİLMEDİKÇE (Matta 16:17)





	 	Bu sırrı sana açan insan değil, göklerdeki Babam'dır 	-Mt.16:7



	 	Dünya üzerinde farklı farklı düşüncelerle ve yaşam 	örnekleriyle çığır açan insanlar vardır. Bu gibi insanların 	bazıları esasında bir çığır açtıklarının farkında bile 	değillerdir. Bazıları ise elbette “yukardan verilmenin” 	heyecanı içinde “aşağıda bunu ifşa” için büyük bir 	gayretle, özveriyle bu mesuliyeti yerine getirmektedirler. Esasında 	toplumları manevi aydınlığa kavuşturma gibi yüksek bir 	mesuliyetle yüklenmiş olan o peygamberlik payesini almış olan 	insanlar ise bu mesuliyetlerini oldukça zorlu insan düşünceleri 	 arasında büyük bir sabır ve metanetle yerine getirme gayreti 	içindedirler ve her zaman çok az kişinin onlardaki bu ışıktan 	doğrudan istifade edebilme şansına sahip olabildiklerini görürüz 	.





	 	Efendimiz İsa Mesih özellikle o muhteşem Mesihi makamı ve 	elbette o Yaratan düşünce ve işlevinin sonucu olma yani mecazi 	manada Oğulluk mertebesinde bulunma hasebiyle oldukça zorlu bir 	sorumluluğu üzerinde taşımaktadır. Bir tarafta Yaratan’dan 	yansıyan o muhteşem ışığı bütün huzmeleriyle yansıtabilmek 	diğer taraftan da adeta üzerine balçık sıvanmış ve kararmış 	yürekleri öncelikle bu balçığından kurtarmak hiç de kolay bir 	iş değildir. Zaten bu tarz bir hizmetin kolay olmadığı 	Petrus’la Efendimiz arasındaki diyalogta oldukça net olarak 	görülmektedir.





	 	SİZCE BEN KİMİM?





	 	Siz ne dersiniz? Sizce ben kimim? -Mt.16:15





	 	Efendimiz kendisi hakkındaki söylenen sözleri talebelerinden 	işittikten sonra talebelerine yönelttiği soru ile esasında bu 	toplum içindeki anlayışla talebeleri arasındaki anlayış 	farkının netleşip netleşmediğini anlamak istemektedir. Ve 	dolayısı ile buradaki burada yer alan bu diyalogla da bizlerin 	bu konudaki algılarını netleştirmek istemektedir. Sorusu 	nettir: “Sizce ben kimim?”





	 	Bu nokta da İsa Mesih’in yüreklere hitap eden kurtarıcı rolü 	ve bizi Yaratan’a doğru çeken, bulunduğumuz seviyelerden insan 	seviyesine doğru bizi çeken o eşsiz Mesih’lik mesuliyeti bize 	net bir algıya getirme gayreti içindedir.





	 	Talebelerinden Petrus’un buradaki anlatıma göre öne atıldığını 	görürüz ve diri O’lan, hay O’lan o yüce Yaratan’ın 	muhteşem sonucu mecazen “oğlu” olduğunu vurguladığını 	yani Yaratan’la eşit form’da, O’nda biçimlenmiş, O’nu 	edinmiş olduğunu ifade ettiğini görürüz.





	 	Yani Yaratan önünde doğrulardan sayılmak için her şeyden önce 	Yaratan'ın verilerini ve daha doğrusu "sevgi ve ihsanını" 	doğru olarak algılamak esastır. Bu algı mahiyetinde en önemli 	olan şey Mesih İsa'da bize sunulan sevgi ve ihsanı nasıl 	algıladığımızdır. Çünkü bu düzeyde bir açıklamayı doğru 	algılamak bize doğru edinim yolunu da göstermiş olacaktır. 	Demek ki, doğru algı doğruluğu beraberinde getirmektedir. O 	zaman bu soru çok önemli bir sorur. "Sizce Mesih kimdir?". 	Sadece bizleri günahlarımızdan arıtma görevi ile 	görevlendirilmiş bir kişi midir? Bir ahlakçı mıdır? Bir 	öğretmen midir? Bir yarı peygamber, yarı ilah mıdır? Bedeninin 	her tarafı kutsallıkla kapsanmış ve bizim putperest bir 	yaklaşımla kendimize göre ilahlaştırdığımız bir küçük 	ilah mıdır? Yoksa bunların dışında Yaratan'ın beden almış 	hali midir? Yoksa kelimesinin beden almış hali midir? Esasında 	kilise asırlar boyunca Efendimiz Mesih İsa hakkında farklı 	konumlarda tartışmalar yapmıştır. Oysa burada ve bir çok yerde 	Mesih İsa hakkındaki ifadelerde Mesih İsa'nın tasdik ettiği 	ifadeler bir kez daha ve dikkatlice etüt edilmelidir. Yani 	Efendimiz konumunun ne altında ne de üstünde 	değerlendirilmemelidir. Bu belki bazen ortodoksi kanaatler için 	bile oldukça tehlikeli gibi görülebilir. Çünkü insanlık daima 	kendisine sunulanı hep kendi benzeyişine dönüştürme de uzman 	olmuştur. O zaman bu algılarda asırlar içinde hep sunulan öğreti 	temellerinden aşağıya ya da yukarıya kaymıştır.





	 	Oysa buradaki ifade eğer yazıldığı gibi söylenilmiş olarak 	kabul ediliyorsa Mesih İsa tamamen mecazi ve manevi mahiyet göz 	önünde bulundurulmak ve Yaratan'la bütünlük kavramında ve 	O'nun suretine layık bir seviyeyi ifşa etme anlamında elbette 	 Yaşayan, yüce O'lan Allah'ın o çok sevdiği biricik Mesihidir. 	İsrael, kutsal yazılarda Yüce Yaratan'a oğulluk gibi bir mevkiyi 	doldurmaktadır. Ve İsa Mesih, Yaratan suretini ifşa en Mesih 	seviyesinde bu mevkinin Yaratan'a en yakın mevki olduğunu aleni 	olarak ifade etmektedir. Bu konumda Yaratan'a en yakın olan o yüce 	makamı "kendini inkar prensibinde" "kendi varlığını 	başkalarına sunma" yani Yüce Yaratan'ın o en açıklayıcı 	niteliği olan "sevgi ve ihsan" niteliklerinde ilan 	etmektedir. Bu durumu, bu derinliği, bu konumu, bu birlikteliği, 	bu Yaratan'la aynı surette olunabilme düzeyini anlayan kişi 	için sır kalmamıştır. Yani evrenin sırrı "sevgi ve 	ihsanda" dır. Bu da İsa Mesih'te dünya düzeyinde, insan 	bedeninde ilan edilen, açıklanan bir düzeydir. Ve her kim ki bunu 	görürse ve bu kurtarışı fark eder ve Mesih İsa'yı gönenirse 	işte o noktada artık sır açılmış olmaktadır. Ve elbette bu 	kolaylıkla fark edilebilecek bir durum değildir. Bunun 	farkındalığı için oldukça geniş bir manevi görüşe sahip 	olmak esastır. Oldukça kalbi bir konuma erişmek gerekmektedir. 	Bu nedenle "Saran ışık" olmaksızın yani "Kutsal 	Ruh'un" işleyişi olmaksızın bunu idrak mümkün değildir. 	İşte bu noktada Petrus'a verilen cevapta "sır ancak yukardan 	verilirse açılır" şeklinde bir ifade söz konusudur.





	 	SIRRI AÇAN KİM?





	 	Bu sırrı sana açan insan değil, göklerdeki Babam'dır - 	Mt.16:17





	 	Bu noktada Mesih İsa’nın verdiği cevap aslında çok önemli 	bir cevaptır. Çünkü bu noktada cevap bu sırrı sana açan 	insan değil, göklerdeki Babam’dır - Mt.16:17 şeklindedir. 	Yani Mesih İsa’nın o müthiş kurtarış hizmetini anlayabilmek 	ve Mesih’in Yaratan’ı edinmiş olmasını algılayabilmek 	esas itibariyle yukarıdan bir açılım olarak tarif edilmektedir. 	Bu açılımı edinmemiş kişinin “Hay O’lan yani diri O’lan, 	yaşayan o yüce Yaratan’ın sureti olmada en üst seviyeyi” 	idraki mümkün değildir.





	 	Bu idrak içersinde Yaratan haşa bir evlat edinmiş falan 	değildir. Kelimesini bedende ifşa etmiştir. Yani Yaratan’ın o 	mecazi manada sonuç seviyesi İsa Mesih’te bize kurtuluş olarak 	takdim edilmiştir. İnsan ancak insani bir yaklaşımda bu seviyeyi 	idrak edebilmektedir. Bu insani yaklaşımı da idrak etmek yine de 	Ruh’un yani “yukarıdan” “kalp noktasını” açmasına 	bağlıdır. Yukarıdan verilmedikçe aşağıdan almak ve aşağıdan 	çalışmadıkça yukarıdan edinimi sürekli kılmak hiçbir zaman 	mümkün olamayacaktır.





	 	“Gönül gözü” Ruh’un saran ışığında açılmayan bir 	kişi için İsa Mesih elbet farklı şekillerde ve daha ziyadesiyle 	hep beden sınırları içinde değerlendirilip durulacaktır. 	Hatta dini seviyelerde bile bu beden sınırlarının zorlamalarında 	beden tapınıcılığına kadar giden bir gönül gözüyle 	görememe aşaması söz konusu olacaktır. Oysa Mesih İsa’nın 	ifadesinde bile “kendi durumu ve manevi manadaki o Yaratan’la 	eşit form diyebileceğimiz Yaratan nitelikleri olan Sevgi ve 	İhsan’ı yansıtmadaki eşitlik formu bir sır manasında 	sunulmaktadır. Yani bu bir keşfedilmeye muhtaç olan bilinmezdir. 	Bu bilinmez yukarının yani üst seviyelerin, üst ışıkların, 	üst algıların altı uyandırması ile bilinir kılınacaktır. Ve 	Petrus’un söylemindeki o samimi gönül yaklaşımı diğer 	peygamberlerden daha ziyade Mesih İsa’nın hizmetini, rolünü 	görebildiğini ifade etmektedir. İşte bu nedenle Mesih İsa 	kendisini izleyenleri böyle bir gönül üzerine bir araya 	getireceğini söylemektedir.





	 	Bir başka önemli noktada eğer böylesi bir "sır" yani 	"mana yolunun açılması" eğer "göklerdeki Baba" 	yani "Yaratan düşünce" ise o zaman insanların böylesi 	bir mana yolunu ancak işaret edebilme şansı vardır demektir. 	Yani insanlar böyle bir yolun, böyle bir müjdenin ve böyle bir 	kurtarışın varlığından bahsedebileceklerdir. Bu kurtuluş 	Müjdesine işaret edebileceklerdir. Ama hiç bir zaman bu 	"kurtarışı" kendileri "kurtarış sahibiymiş" 	gibi savunup başkalarını inandırma gibi bir pazarlama zihniyeti 	ile, bir din pazarlaması şeklinde aktarabilecek değillerdir. 	Mesih İsa'da kurtarışını gönenmek "nefsi sıfır 	noktasına getirmeye razı olmak" anlamındadır.





	 	Burada başlayan o manevi haz ve ışık hayatı ancak kendi kendine 	Yaratan'ın Mesih'indeki o insan-ı kamil kurtarışını kendi 	kaynağından hakiki ve samimi inanç sahiplerinden 	yansıtabilecektir. İnanç sahiplerinin de bu bilincin doğal, 	hakiki, samimi bir tebliği, açıklayışı getirecektir. Bu 	başkalarını bir inanca sokma gayreti değil aksine yüce 	Yaratan'ın yoluna işaret etme gayretidir. Çünkü inanç dünyanın 	anladığı "din" ya da "mezhep" değildir. 	İnanç esas anlamı ile yüce O'lanı'ı edinmekse o zaman bu 	edinim ancak kişisel düzeyde tarif edilir. Başkalarının edinim 	sahibi olması ancak onların Yaratan'la Ruh'unda ve Mesih'inde 	kendi içsel buluşmalarında mümkündür. O zaman "sır" 	gerçekten yukarıdan verilen açılımla kişide edinim oluşturacak 	ve Mesihi kurtarış Ruh'un rehberliğinde kişiye nakş 	olunacaktır.





	 	SIR AÇILINCA





	 	Cemaatimi bu kayanın üzerine kuracağım-Mt.16:18





	 	Kutsal yazıların manaları üzerine bir hayli tartışmalar 	yapılmış hatta farklı tefsirler sebebiyle farklı mezhepler 	ortaya çıkmış ve hala da çıkıp durmaktadır. Bu söylemin 	üzerinde yapılan tartışmalarda özellikle Roma Katolik camiası 	ile Protestan camiasının çok farklı sonuçlara vardığını 	biliyoruz. Ama burada biz "lafzi tefsirimize" yani daha 	ziyade yüreklerimizi, insanı ilgilendiren bir "mana" 	tefsirine göre bakarsak burada Mesih talebelerinin oluşturduğu 	camianın temelinde Mesih İsa'nın düzeyinin farkındalığı 	yatmaktadır. Yani İsa Mesih'in Yaratanla form eşitliğinde olması 	yani O'nun sevgi ve ihsanının beklenildiği şekli ile en üst 	derecede ifşa etmiş olduğnu algılamak yepyeni bir mana talebesi 	ortaya çıkarmış olacaktır. İşte bu nedenle bunu algılayan 	kişi, bu fikri idrak edebilen bir kişi, yüreği ile bu edinimi 	algılamış olan bir kişi inanç açısından "kaya"dır. 	Yani inancı edinimi üzerinde yükseldiği için elbette sağlamdır. 	Bu kaya böylesi yönünü bilen, edinim sahibi Yaratan'a yürüyen, 	hakiki ve samimi Yaratan suretine bakan bir yürektir.





	 	Bu kaya derinlerinde “Saran ışığın” açtığı yürek 	noktasına sahip ve bu nokta üzerinde kainatın manevi manadaki 	sırlarının çözüldüğü bir kayadır. Kainatın sırrı 	“Yaratan’ın sevgi ve ihsan” niteliklerinin en küçük 	zerrede bile ifşa olduğu hakikatidir. Bu nitelikler tamamen 	kişinin “başkası rızasına kendisini sunması üzerine inşa 	edilmiştir”. Yani “verme almadan hayırlı” sözü yüreklere 	 nakşedildikçe kainatın sırları açılmaktadır. Çünkü bu 	sözcüğün içinde Yaratan’ın muhteşem ışığının 	fışkırmasının ifadesi vardır. Böyle bir gönül ehli Mesih’i 	kurtuluş seviyesinin diğer seviyelerden farkını algılayabileceği 	için bir manada kendi sınırlı dünyası içinde sınırsızı 	sınırlı da olsa algılayabilme sırrına nail olmuş olacaktır.





	 	Bu sınırlı içinde sınırsızı algılama derken bu tamamen 	manevi boyuttur. Örneğin, mikro-organizmaları gözle görmemiz 	mümkün değildir. Ama bu göremediğimiz nesnelerin yok olduğu 	anlamında değildir. Günün birinde keşfedilen bir takım optik 	 aletlerle görmemiz mümkün olmuştur. Yani sınırlı sınırsıza 	ulaşmada sınırlılığını kullanmış ve yine belli bir sınıra 	kadar sırrı ifşa edebilme şansına erişmiştir. Mesih İsa’nın 	sözlerinde, yaşamında, anlatmak istediklerinde, kurtarışında, 	sonsuzluk öğretisinde esasında hep bu sınırlının üstüne 	çıkıp görebilmeye doğru çekim söz konusudur. Böyle bir 	algı üzerine kurulan Mesih’i gönenlerin oluşturduğu camia 	“ölüler diyarının kapılarının direnişini kıracak olan bir 	camiadır”. Yani bu camia insan kavramının “benlik” 	sınırlarında alma arzularıyla belirlediklerinin üstüne 	çıkabilecek olan bir camiadır. Bu bir dini gurup içine sıkışmış 	ya da mezhep oluşturmuş bir insan topluluğu değildir. Petrus’un 	o andaki ifadesinde “Arşimet’in keşfi” misali bir farklılık 	söz konusudur.





	 	AÇILIŞIN GÜCÜ





	 	Ölüler diyarının kapıları ona karşı direnemeyecek- 16:18





	 	İnsanlar Yaratan'ın suretinde olma esasında yaratılmış 	olmalarını algılayana kadar esasında sürekli olarak 	"benliklerinin farkındalığını" algılama ve 	algılayamama aşamasında bir yaşam sürdürüp durmaktadırlar. 	Adem düzeyindeki insan hep "kendi benliği içinde alma 	arzusunda" bir eril bir dişil tarafına meyledip egosunun 	telkinlerinde kimliğini tespit içinde yuvarlanıp durmaktadır. Ve 	elbette bu gidiş "acıların yolunda" seyahattir. Oysa 	"yola uyum" içinde yani Yaratanın "sevgi ve ihsan" 	yolunu en güzel bir sunumla bize ulaştıran İsa Mesih'in ifşa 	ettiği "kişinin dostu uğruna kendini feda etmesi" 	gerçeğinde "dost’ta Yaratanı görme ve keşfetme" 	gerçeğinde "sırrın açılışı" vardır. Bu yol "mana 	yoludur". Bu yol "İsa yoludur". Bu yol Yaratana 	doğru sureti olma yoludur. Bu yol "sırrın açıldığı" 	yoldur. Bu yol "yukardan gelenin yukarıya doğru hareket 	ettiği yoldur." Yukarıya harekette Ruh'un açtığı 	kalbin Mesih'le buluşup üst dünyalara doğru hareket ettiği 	yoldur. Yani bütün "iyi" kavramının en üst 	manalarında bulunduğu yoldur. İşte bu dönüşüm ve değişim 	yolu öncesinde insan adeta ölüm vadisinde yatan kemikler misali 	cansızdır. Kemikler misali Ruh'un o can veren esintisine ihtiyaç 	halinde öylesine ortalıklara dağılmış bir vaziyettedir. Ne 	zaman ki, Petrus'un anlayışı Saran ışığın yani Ruh'un 	sarmalında yüreğin açılışında belirir işte o zaman "ölüler 	diyarının" bu noktadan itibaren etkisi ortadan kalkmaya 	başlar. Bu noktadan itibaren artık cansız algı, bitkisel ve 	hayvani aşamalar üzerinden insan ışımasını gözlemeye 	başlamaktadır. Yani İsa Mesih sadece inancın hedefi değil 	inancın edinimidir. Onun buyrukları ve hayatını edinme imanı 	edinmedir. Haçında nefsi öldürme ve bu ölümle her şeyin 	bittiği noktada hayata kavuştuğunu algılama "ölüler 	diyarına" son vermiş olmak demektir. Çünkü insan "kendi 	için alma benliğinde" Yaratana tezattır, zıttır. Benlikte 	olumlu görülen kainat uyumunda yani Yaratan'a uyumda 	"olumsuzdur". O zaman "benliğe ölmek", 	"benliğin gücüne ölmek" kainata, yeni hayata 	dirilmektir. Mesih'le bu yol "mana yoludur". Acılar 	yolunun ölüm kapıları artık bu muhteşem müjdeye ve kurtarışa 	dayanacak değildir. Ruh, bütününden parçaya, 	parçalarındansa bütününe harekete geçmeye başlamıştır.





	 	Kısacası Petrus'un cevabındaki inanç edinimi o edinime sahip 	olan herkese İsa Mesih'in Petrus'a söylediği bütün bu manevi 	derinlikleri vermektedir. Ama mezhepler bu manevi derinlikten ziyade 	"yetkinlik üzerinde" tartışıp durmuşlardır. Ve bu 	yetkinliği belli insanlara tahsis ederek bir manada Yaratan ve 	Yaratılan arasına belli bir insani sınıfı sınıflandırarak 	sınıfları ortadan kaldırmadaki o muhteşem açılımı 	algılatmaya çalışan Efendimizin buyruklarının bütününe 	bakarak değerlendirmeyi büyük ölçüde ihmali tercih etmişler 	ve "Yaratan sureti olmayı hakkınca yansıtması gereken 	insanın gönül devrimine olan ihtiyacını bir manada sığ olarak 	 algılamayı tercih etmişlerdir".





	 	VE ANAHTARLAR





	 	Mesih İsa'yı anlamak, Mesih İsa'yı algılamak ve Mesih İsa'yı 	yaşamak bunlar gerçekten ölü kemikler üzerine diriliş Ruh'unun 	esintisidir. Ve Petrus'un yürek ifadesinde esas insanlık aleminden 	beklenilen gerçekleşmektedir. Çünkü o Efendimizin söylemini, 	öğretilerini, kurtarışını yerli yerinde algılayan olmuştur. 	Yaratan düşüncenin Yaratan işlevinde Mesih'teki kurtarışını 	gönenip Yaratan'a yürümenin hayatın esas sırrı olduğunu 	keşfettiğini o cevabıyla ifade edebilmiştir.





	 	Bu algıda dönüşümün sürekli değişimi getirme yolunda 	olgunlaştığı belirgindir. Ve bu belirginlikte yine Mesih İsa'nın 	 sözleri esasında gönül ehli, ruhta ve gerçekte ibadet eden 	ve hakiki bir inanç edinimine sahip ve bunu yukarıdan almış bir 	kişinin Yaratan'ın bütün niteliklerini nedenli etkin bir 	biçimde yer yüzünde yansıtabileceğini ifade etmekte, hatta bunu 	tasdik edip bir anlamda Petrus ve onun gibileri böylesi bir inanç 	edinim aydınlığına tayin etmektedir.





	 	Bu kişiler eksikliklerinin farkında olan kişilerdir, bu kişiler 	Yaratan'ın Ruh'unda Mesh'indeki tamlığa yürümeyi arzulayan 	kişilerdir ve bu salih niyetleri doğrultusunda gönül ehli olarak 	elbette "iyi olan ne varsa" Yaratan'ın suretinde olma 	kavramı ile insanın esas üzerinde Yaratıcısından yüklenen ne 	mesuliyet varsa onları aşağıya çekecek olanlardı. Bu nedenle 	bu kişiler "yalnız kişinin kendi çıkarı için işleyen 	bütün arzularını" transformasyona tabi tutabilecek olan 	kişilerdir. Bu nedenle kendi varlıklarını ve benliklerini ıslah 	ile aynı zamanda çevrelerini de ve dünyalarını da ıslah 	edebilecek olanlardır.





	 	Bu bağlamda bu kişilerin açtıkları açılacak, kapadıkları 	kapatılacak olan "gönül ehli" Yaratan yoluna dost, 	Mesih'te Mesih kişilerdir. Ve o makamı yani Yaratan'a sevgili olma 	makamı olan ve sadece samimiyetle Allah'a yürüyen (yani mecazen 	İsra-el) olanlara verilen oğullu makamı artık Mesih İsa'nın 	bütün hizmetinin ve müjdesinin ve kurtarışının üstünden 	ifşa olunmaktadır. Ve bütün bunları görebilen ve edinebilen 	yürek ise elbette bu bütünlüğe dahil olandır. Ve bu inanç 	edinimi kişiye elbette büyük manevi sonuçlarla dönecektir. Ve 	işte Efendimizin "dönüşüm ve değişim" müjdesi 	burada da Petrus'un yüreği ve niyeti ile verdiği cevabı bütün 	bu arka plan mana ile Mesh etmektedir.





	 	Esasında bütün buradaki hadiseyi özetleyecek olursak 	efendimizin bu kez de bir inanç edinimi şahadetinin bu kez o 	kişiye kavuşturduğu lutüfları sıralamakta ve bir anlamda doğru 	inanç ediniminin kazanım haritasını bir tamlık içinde 	sunmaktadır.

	 	Bu takdime göre doğru bir şahadetin sonucu olan inanç edinimi 	tamlığı bizim hayatımızda şöyle bir edinim haritası 	oluşturacaktır;





	 	Doğru inanç edinim haritası;

	 	1.Manevi haz ve mutluluğun temelidir.

	 	2.Ve manevi manada bilinmezi ortadan kaldırır.

	 	3.Sıradan değil üst akıldandır.

	 	4.Üstün altında üstle form eşitliğine getirir.

	 	5.Cansız düzeyin negatif etkisini ortadan kaldırır.

	 	6.Değişimin anahtarlarını kişiye indirger.

	 	7.Üstü aşağıya çektiği gibi altı üstle buluşturur.





	 	Bütün bunların ışığında ancak anlayabilirler için Mesih 	anlam ifade edecektir. O nedenle Efendimiz "korkma küçük 	sürü" demektedir. Herkesi anlar kılmak ya da saymak 	Efendimizin bile ilkesi değildi. Çünkü "yer ve gök 	üzerinde her şeyin zamanı vardır".





	XVI. VE AŞAĞIDAN VERİLMEDİKÇE (Matta 16:24)





	 	Ardımdan gelmek isteyen kendini inkar etsin, çarmıhını 	yüklenip beni izlesin-Mt.16:24



	 	Yukarıdan verilmedikçe aşağıdan almak mümkün değildir. Bunu 	zaten bir önceki konumuzda da irdelemiştik. Efendimizin özellikle 	"Petrus'un tanıklığı üzerine inşa ettiği" insanın 	manevi kazanımı hepimiz için Yaratan'ı edinmemiz konusunda en 	önemli noktalardan biridir. Çünkü bu tanıklıkta Mesih İsa'nın 	bütün hayatı ve öğretileri ve hayatını uğruna verdiği 	Müjdesi uğruna söylediklerini ve yaptıklarını tam olarak 	algılama gerçeği vardır. Diri O'lan yani hayatın esas kaynağı 	O'lan, kendisi hayat O'lan' Yaratan'ı, o en üst seviyelerdeki 	Yaratan düşünceyi en üst nitelikleriyle ve en üst düzeyde 	yansıtan olarak tanıyabilmek, algılayabilmek esasında Yaratan'ı 	edinmenin anahtarını elde etmek anlamındadır. Bu manada Mesih 	İsa'yı algılamak gerçekten insan bedeni ve algı sisteminin 	üstünde gönlün Yaratan'ın saran ışığında hakikaten 	açılması anlamına gelmektedir. Bu da ancak yüksek bir 	durum olması nedeniyle "yukarıdan verilmeye" bağlıdır. 	Daha önce bu konu üstünde durmuştuk. Yukarısı derken bizim 	madde dünyamızın üstünü kast ettiğimizi dile getirmiştik. 	Yoksa bizim üstümüzde ya da altımızda var olan bir takım 	dünyasal algı seviyelerinde bir takım varlık ve oluşumlardan 	bahsetmediğimizi söylemiştik





	 	Yukarıdan verilme Yaratan'ın o "sevgi ve ihsanında" 	bize sunulan ışığının tam yerine ulaşmasıdır. Bu noktada 	"benlik çerçevesinde" varlığını sürdüren kişinin 	"kalp noktası" açılmaktadır. Şimdi bu noktanın 	açılması esasında kişiye kurtuluş kapısının açılması 	demektir. Ama bu kapı ancak Mesih'in yani bütün öğreti ve 	değerleriyle Mesihi düzeyin o açılan noktadan içeri girip orada 	 temelli bir düzey oluşturmasıyla "kurtuluş" dediğimiz 	Yaratan'ın kişiyi "benliğinden" Yaratan "varlığına" 	çevireceği o muhteşem dönüşüm ve değişim hareketi 	gerçekleşmiş olacaktır. İşte bunun olması demek aşağıdan 	çalışmak anlamındadır. Bu da gerçekten kurtarıcımız, 	efendimizin biz de biçimlenmesinde manevi manada kendi canımızı 	ve kanımızı "sevgi ve ihsan O'lan'ı" doğal bir 	biçimde yansıtma şeklinde vermemiz demektir.





	 	Yani "yukarıdan almadıkça aşağıdan bir şey yapmamız da 	mümkün olmayacaktır". Aynı zamanda yukardan almamız demek, 	diri O'lanın bütün yaratan düşüncesi içinde işlevini 	kendimize çekmiş olmamız demektir. Bu işlevde biz de işleyen 	bir manevi mekanizmayı harekete geçirecektir. Bu durumda doğal 	kişinin dönüşüm ve değişiminde yani Ruh'un, saran ışığın 	o muhteşem transformasyona tabi tutan dokunuşlarında Mesih 	esasında biz de belirmeye ve işlemeye başlayacaktır.



	 	ZOR ALGI





	 	Esasında bu "mana yolunun" esası olan "kendine ölme 	ve yepyeni bir yaşama dirilme prensibi" hakikaten kolay kolay 	algılanabilecek bir kavram değildir. Aşk gibi bir içsel edinimi 	ancak edinim sahibi birisi algılayabilecektir. Aşkta gerçekten 	kişinin iç dünyasında Yaratan'ın yaratma işlevinde motif motif 	işlediği duygulardan, algılardan, hislerden biridir. Yukarıdan 	verilmeye teşbihte hata olmaz bir örnektir. Kısacası normal 	normda bir insan eğer Kutsal Ruh'un işleyişi olmadıkça bu 	kavramı yaşamında hissedebilmesi Mesih İsa'nın bahsettiklerini 	ve kurtarış Müjdesini algılayabilmesi mümkün değildir.





	 	Yazılara baktığımızda Efendimiz Mesih'in talebelerinin bile 	bazı söylemleri algılamada zorlandıklarını görüyoruz. Bu 	gerçekten kolay değildir. Çünkü özellikle "kişinin 	dostları uğruna kendisini feda etmesi" öğretisinde "kendini 	kurtarıcı ve efendi" olarak feda etmesi hiç anlaşılır 	gibi değildir. Bu nedenle Petrus "bu senin başına asla 	gelmeyecek" şeklinde bir karşı çıkmayla Mesih İsa'nın 	kendi ölümüne ilişkin ön bildirisine tepki göstermiştir. 	Efendimiz İsa'nın buradaki cevabı da oldukça ilginçtir; 	düşüncelerin Allah'a değil, insana özgüdür-Mt.16:23

	 	İnsanlar genelde inandıkları inançları içinde kendi sosyal 	konumları, birliktelikleri ve aynı zamanda psikolojik durumları 	için belli bir rahatlamayı bulma peşindedirler. Aslında bu 	günümüz Hıristiyan inancı içinde de geçerli bir durumdur. 	Yani kişiler kendi iç değişimlerini, kendi alma arzularına 	ölmeyi ve yeni yaşamda Mesihi düzeyde bir yaşama dirilmeyi hiç 	bir zaman arzu etmemektedirler.



	 	Daha doğrusu bu onlar için kolay algılanabilir bir durum 	değildir. Çünkü kişinin kendi içine bakıp ıslah etmeye 	kalkışması elbette kişiye rahatsızlık verecek bir durumdur. Bu 	nedenle zordur. Mesih İsa ısrarla Yeruşalim'e yürümeyi ve orada 	başına gelebilecek olanlardan bahsedip durmaktadır.





	 	YÜREĞE YÜRÜYÜŞ





	 	Yeruşalim mabedin bulunduğu merkezdir. Ve bu merkez de esas ibadet 	merkezinin yürek olduğuna işaret edecek ve bu yüreğin yerle 	göğün daha doğrusu toprakla yani arzu ile esenliğin, ıslahın 	birleştiği o merkez de ölümü ile yeri göğe bağlayacağı bir 	yer olacaktır. O nedenle Yeruşalim önemlidir. Ama nasıl Mesih 	İsa tapınağı mecaz olarak algılayarak esas tapınağın yürek 	olduğundan bahsediyorsa o zaman esas Yeruşalim'i de bir yerden 	ziyade muhakkak bu merkez olma konumundan ötürü öne 	çıkarıyor olmalıdır. Ve bir zeminin emin olması, bir zeminin 	esenlik içinde olması esasında kişinin o noktada "kendisine 	ölmesi ile başlamaktadır". Yani "nefsin inkarı 	olmaksızın" Mesih İsa'yı izlemenin, Mesih'i gerçekten 	sevmek olan buyruklarını izlemenin mümkün olması söz konusu 	değildir. Adeta Mesih İsa'nın ölmek için Yeruşalim'e yolculuğu 	yüreğe yolculuktur. Yürekte "kişinin kendi için almasına" 	 ölmesi ile Yaratan'ın niteliği olan "sevgi ve ihsana" 	yani "sen için almaya" doğması için yapılan bir 	yürüyüştür. Adeta samimi bir Mesih talebesi manevi manada 	"nefsine ölümü" ve "Mesih'e dirilişi" ile 	sonsuz yaşam yolcusu olmaktadır. Bu samimi ve hakiki İsra-el 	(kavim anlamında ya da millet anlamında değil Yaratan'a yürüyen 	kelime anlamında) olmak demektir. Yüce Yaratan'ın antlaşmasının 	evladı olmak demektir.





	 	1.O zaman dikkat edilirse eğer hakiki bir Mesih talebeliği 	eğer söz konusu ise o zaman bu talebelikte ilk prensip Mesih'in 	haç üzeri ölümü ile nefsi inkarı birleştirip yepyeni bir 	hayata doğmak olmalıdır. Yani bu manada haç yoksa hakiki manada 	Yaratan'ı edinme olan Yaratan'ın Mesih'inde ve Ruh'unda kurtuluş 	hayatı olması söz konusu bile edilemez.





	 	Çoğu zaman dindar bakışta haç adeta bir idol gibi Mesih İsa'nın 	neyi, ne için, neden yaptığı kavramlarının çok önüne 	çıkarılmış bir durumdadır. Yaratan yüce Allah ve O'nun 	yüceliğinde Mesih'inin ve Ruh'unun bizim kurtuluşumuz için 	yaptıklarının hayatımızdaki dönüşüm ve değişim hareketini 	getirmesi adeta çok arkalarda kalmıştır. Bunun yerine 	Efendimizin bedendeki acıları her şeyin dışında daha çok öne 	çıkarılmış ve haç adeta Mesih İsa'nın ölümü yani başına 	gelenler salt olarak bizim için bir kurtuluş bayrağı olarak 	algılanmış ve bu dışardan algıyı edinenlerin Mesih'in 	dinine tabi olduğu gibi bir takım öne doğru söylemler 	çıkarılmıştır ve bu inancın temeli olmuştur. Oysa burada 	dikkat ederseniz hadise oldukça farklıdır. Yani elbette Mesih İsa 	bizim günahlardan kurtulmamız için kendisini haç üzerinde feda 	etmiştir ve dirilişle bize yaşam vermiştir. Ama bu olay sadece 	Efendimizin kendisini fedasına iman etmemizle bize hayat veren bir 	kavramın çok ötesindedir. Benim "kendi çıkarlarım uğruna 	alma arzumu yani günah, günah diye sürekli tekrar edip durduğum 	beni Yaratan'dan uzaklaştıran o iç olguma" ölmem 	gerekmektedir.





	 	2.Mesih İsa'nın Petrus'a verdiği cevapta esasında bir 	başka önemli konuya daha dikkat çekilmektedir. yani eğer "Mesih 	İsa'nın kurtarışında ölme" kavramı iyi algılanmıyorsa 	o zaman Petrus gibi mana ve madde arasında gidip gelen bir kişi 	olarak bir yaşam sürmekten kurtulmamız mümkün olamayacaktır. 	Ancak böylesi etkin bir müjde ile kişiyi günahlı varlığından 	yani "kendi çıkarı için alma arzusunun" o derin 	kuyularından çıkarabilecek olandır. Efendimizin kurtarışı 	bu nedenle başka kimsenin veremeyeceği bir kurtuluş olarak 	karşımıza çıkmaktadır.





	 	Zaten bu gerçeği algıladığı noktada Petrus'un şöyle bir 	ifade kullandığını görüyoruz; bizler günah karşısında 	ölelim, doğruluk uğruna yaşayalım diye, günahlarımızı 	çarmıhta kendi bedeninde yüklendi O'nun yaralarıyla şifa 	buldunuz-1.Pet.2:24. "Bizler günah karşısında ölelim, 	doğruluk uğruna yaşayalım diye" sözlerinde esasında 	aşağıdan kişinin kendisini Yaratan'ı edinme yolunda "mana 	yoluna" teslimi esası vardır. Yani Efendimizin kendisini feda 	etmesi bizi Mesihi düzeye taşıma maksatlıdır.





	 	Bunu algılamak için "yukarıdan verilmesi" yani "kutsal 	 Ruh'un kalp noktasını" açması esası vardır. Bu an 	lütufla kurtuluşun yani Mesih'in kurtarışının yüreğimize 	gelmesi noktasıdır. Yalnız bu tohumun aynı "hükümranlık 	meselinde olduğu gibi" meyve vermesi verimli toprağa 	bağlıdır. Yani aşağıda bir şeylerin bu tohumu işlemesi 	esastır. Aksi takdirde Efendimiz Mesih'in sevmediği bir dindar 	görünüm ortaya çıkacak ve kişinin kendi dışında olmuş olan 	olaylara imanı gibi edinilmeyen yani Yaratanla form eşitliğine 	girilmeyen bir imana sahip olunmuş olacaktır. Bu Mesih İsa'nın 	Petrus'a cevabında çok net olarak kabul etmediği bir durumdur. 	Böyle bir düşünce Yaratan'a değil, anlık hazlarla gördüklerine 	 tapınmaya meyilli insana ait olan düşüncedir.





	 	YARATAN'A YÜKSELİŞ





	 	Yüreğe yürüyüş Ruh'un yukarıdan yani üst dünyalardan 	verdiği aydınlığın yürekte ilerleyerek Mesih'i yüreğin 	merkezine koyması demektir. Bu durumda kendi içinde üç aşamada 	kişiyi sonsuz yaşama yani Yaratan'a yürütecek daha doğrusu 	yükseltecek olandır. Bu yükseliş esasında Yukarıdan verilenin 	aşağıdan kişinin kendisini Ruh'un aydınlığına kendisini 	Mesih'te Yaratan'a vermesi ile olan bir sonsuza yükseliştir. Yani 	Yaratan suretine dönüşen insanın günahın boyunduruğundan 	Allah'ın lütfunda, O'nun muhteşem katına "benden" 	"BEN'e" ulaşma özgürlüğüdür. Bu yolculuk zaten "BEN 	BEN O'LANIM" diyenin bağrından kopup "kişinin benlik 	düzeylerinde gezinmesi ve benliğini, günahlılığını 	keşfetmesi ile" kurtuluşa olan ihtiyacının farkındalığında 	Mesih'te kurtuluşa erişmesi yolculuğudur. Ve herkesin dönüş 	noktası olan Yaratan'da tamamlanmak durumundadır. Ama ancak 	Mesih'te ve Mesih'le.. O zaman yüreğe yürüyüşle başlayan 	Yaratan'a yükseliş yolunda üç seviyenin yerli yerinde ifade 	edilişi vardır;





	 	1.Kendini inkar: Aslında buraya kadar izah ettiğimiz bir 	çok nokta da dolaylı da olsa kendini inkar konusundan 	bahsetmiştik. Şimdi bunu biraz daha spesifik olarak 	değerlendirecek olursa kendini inkar demek öz benimiz, 	giydirilmiş benimiz ve olmak isteğimiz benimizden oluşan o 	"egomuzun" sürekli alma arzusunu tamamen ters yöne 	çevirmektir. Mesih İsa'nın Yeruşalim'e yürüyüşü ölmeye 	yürüyüştür. Bu ölmeye yürüyüşte dikkat edersek yükseliş 	başlayacaktır ve doğal haliyle insan fikri, kötüye olan meyli 	ile böyle bir ölümü, hele hele böyle bir şahsın ölümünü 	asla kabul edememektedir. Ama hayır esas olması gereken, esas 	hayat için olması gereken ve gerçekten sırrı yani yaratılmış 	sırrını keşfetmek için gereken kişinin kendi benliğine 	ölmesidir. Bu nedenle kurtarıcımız Mesih İsa'nın bizim 	kurtuluşumuz, günahlarımızın aflığı için ölmesi bize 	"yukarıdan açılan sır" gibi yukarıdan verilendir. 	Bunun tam olarak gönenilmesi ise bizim aşağıdan "kendimizi 	teslimimize" "kendimizi vermemize" bağlıdır. Bu 	toprağa tohumun düşüşü gibidir. Filizin yukarıya doğru 	hareket etmesi verimli bir toprağa düşmekle yani önce ölüp 	gömülmekle bağlantılıdır. Bu Mesih İsa'da bize öğretilendir. 	O zaman bu öğretiş manevi manada kişinin yaşarken kendi 	"benliğinin arzularına" ölmesi "kendini inkardır".





	 	2.Haçı yüklenmek: Sadece kendi nefsimize "hayır" 	demek esas olması gereken değildir. Aynı zamanda Yaratan'ın o 	muhteşem kainatı içinde bütün sistemlerine tam uyum içinde bir 	uyum talebesi olarak "sesine kulak vermek", Mesih'inde 	biçimlenmek, Ruh'unun rehberliğini kabul etmek manasında O'na 	"evet" demekte esastır. İşte bu "nefse hayır", 	Yaratan'ın "sevgi ve ihsanında" Mesih'ine ve Ruh'una 	"evet" demek bir arada "haçı" yüklenmektir. 	Çünkü görüldüğü kadar kolay olan bir şey değildir. Bedenin 	ölümü ne kadar acı ve zorsa yukarıda zikrettiğimiz bu evet ve 	hayır ile bir yaşam da bir o kadar zordur.





	 	Birçok insan için "haçı yüklenmek" rahat bir biçimde 	Mesihi bir hayatı yaşamasına mani olan aile fertleri, toplum ya 	da benzeri engeller olarak algılanmaktadır. Bunlar elbette birer 	engel olmuş olabilirler ama Mesih İsa'nın ifade etmeye çalıştığı 	şekilde birer "haç" değillerdir. Dikkat edersek haç 	olayında inancın niyetinin netliği ve "benliğimizin 	arzusunun tersine" yani zor olana "evet" demektir. 	Örneğin; öfkelenmek esas doğal meylimizken, bu meyle Mesih'in o 	muhteşem kurtarışını gönenmiş bir kişi olarak "hayır" 	diyebilmek ve öfkeyi yani "benin kendi için almasını" 	durdurabilmektir.





	 	Bu çok zordur. Esas haç böylesi binlerce bencil arzuları 	transform edebilmek "sevgi ve ihsana" çevirebilmektir. 	Oysa evde sorun çıkaran eş elbette bir zorluktur ama "haç" 	değildir. Çünkü bunları biz değiştiremeyiz. Bunları 	transforma tabi tutmamız bazen imkansızdır. Ama kendimizi, 	arzularımızı, benliğimizi transforma sokmamız Ruh'un 	rehberliğinde Mesih'in kurtarışında mümkündür. Ve bunun doğal 	olarak olması ve doğal olduğu kadar aynı zamanda sürekli olarak 	"sevgi ve ihsanda" bir sunumla kendini göstermesi işte 	bu haçın yüklenilmesidir. Açı doyurmak, susuza su vermek, 	çıplak olanı giydirmek, karşıdaki insanı hissedebilmek, onunla 	 empati kurabilmek ve bir başka deyişle Mesih'in gözlerinin 	gözlerimizde olması, ellerinin ellerimizde olması, merhametinin 	merhametimiz olması "haçı yüklenmiş" olmak demektir. 	Bir başka deyişle Yaratan'ın bize sunduğunu başkalarına 	sunabilmeyi bilmek ve bunu doğal olarak ve gönülden ve "sevgi 	ve ihsanda" verebilmek esastır. VE aşağıdan vermedikçe 	Mesih'le Mesih İsa'da Yaratan'a yükselişin olması mümkün 	değildir. Bunu Pavlus Allah'ın merhameti adına size 	yalvarırım; bedenlerinizi diri, kutsal, Allah'ı hoşnut eden 	birer kurban olarak sunun Ruhani ibadetiniz budur-Rom.12:1 	demektedir. Yani böylesi bir teslimiyet nefsin terki sonucunda 	kişinin edinebileceği bir durumdur. Bu noktada nefsin terk 	ettiği yere Ruh'un açtığı yoldan Mesih gelmiştir ve Mesih 	teslimiyettir. Yaratan'a uyum demek olan bu durum Mesih'in 	talebesinin bir "uyum talebesi" olma durumunda ortaya 	çıkmaktadır.





	 	3.Ardı sıra gitmek: Görüldüğü gibi Mesih İsa'nın 	yüreğe ağız ile daveti hemen bir kimyasal formül gibi bize 	sonsuz yaşamı getiren bir durum değildir. Öncelikle kalp 	noktasının Ruh'un işleyişinde açılması ve sonra kişinin 	"kendi için alma arzusunu" transfer için dönüşüm ve 	değişime tabi olması gerekmektedir. Bu süreç Mesih'in 	kurtarıcı olarak yüreğe alınması ve yüreğe Efendi olarak 	samimiyetle edinilmesi sürecidir. Bu yepyeni bir doğuş sürecidir. 	Bir bebeğin dünyaya gelmesi sürecidir. Bu süreçle Mesih İsa'da 	tam yol alarak hakiki bir "yeni doğuşta yaşama" geçiş 	Yaratan'a yürüyüş daha doğrusu yükseliş üç aşama 	gerektirmektedir. Yukarıda da belirttiğimiz gibi bu sürecin ilk 	seviyesi "nefsini inkar seviyesidir". İkinci seviye ise 	"haçı yüklenme" seviyesidir. İşte bu iki seviye 	sonucu hakikaten Mesihi düzey artık etkendir. Yani Efendimizi 	hakikaten edinerek izlemek o seviyededir.



	 	Kısaca tekrar edersek dönüşüm ve değişim yeni hayata giriş 	kapısıdır. Bu ölüme yani Yeruşalim'e yani yüreğe yürüyüş 	evresidir. Bu evreden sonra 1.Nefsin inkarı 2.Haçın yüklenilmesi 	3.Efendimizin Ardı sıra yürünmesi artık Yaratan'a doğru manevi 	manada yükseliş yürüyüşüdür. Bu süreçler inişli çıkışlı 	ve birbirine girişli çıkışlıdır. Yani bütün bu süreçleri 	nerede başlar nerede biter diye kategorize etmek mümkün değildir. 	Çünkü manevi manada her insan farklı seviyelerde farklı farklı 	algı ve hissedişlerle devam etmektedir. Ama bizim bu 	tariflerimizde hep üç aşağı beş yukarı bir ileri bir geri 	olmak kaydı ile kişinin kalp noktasının açılması anından 	ışığı içine alması ve kendisi için almayı durdurarak bunu 	sevgi ve ihsana döndürmesi haliyle Mesih'i bir yüreğe sahip 	olması ve sonra tam bir nefis inkarı ve haç yüklenişi ile 	Mesih'i izlemesi şeklinde bir dönüşüm ve değişim sürecinde 	ifade etmemi mümkündür. Unutmayalım ki bir insan rahme düştüğü 	andan konuşup yürümeye başladığı ana kadar bir çok 	evrelerden geçmektedir. Önce sürekli alma durumundan sonra 	kendisi aldıkları ile verme konumuna doğru adeta "doğuş" 	yani dönüşüm ve "yeni yaşamda yürüyüş" yani 	değişim ve sonrası Yaratan'ı edinme yani O'nunla Mesih'inde 	form eşitliğine erme "yükseliş" şeklinde devam eder 	durur. Bu dairesel döngü manadan maddeye, maddeden manaya 	yaşamın her aşamasında kendisini göstermektedir. Demek ki, 	yukardan verilen lütfedilen kurtuluş yolu aşağıdan tam bir 	teslimiyeti, tam olarak kişinin kendini Yaratan'ın yoluna 	vermesiyle esas gayesine ulaşmış olmaktadır. Bu nedenle sözün 	adımlarım için çıra, yolum için ışıktır-Mz.119:105 	denilmektedir.





	 	VE YARATAN'I EDİNMEK





	 	Daha önce defalarca dile getirdiğimiz gibi Mesih'in öğrencisi 	olmakla, talebesi olmak arasında büyük bir fark vardır. Talebe, 	talep edendir. Öğrenci öğrenip belli bilgileri alıp yolunu bu 	bilgileri edinmeksizin sadece aklıyla da kendisini bir inanç 	içinde görebilir. Oysa Mesih talebesi olmak demek Yaratan'ı 	edinmek demektir. Mesih'i kurtarıcı ve efendi olarak yüreğe 	hakim kılmak ve Yaratan'ın kendi suretinde gördüğü Mesih 	düzeyine ulaşmak demektir. Bütün bu noktalarla Yaratanı bilen 	olmak değil tanıyan olmak demektir. O'nu Ruh'unun ışığında 	Mesih'inde edinen demektir.





	 	İnsan kötü eğilimin etkisinde ve sürekli kendi benliği için 	ve çıkarı için almasının etkisinde sürekli bir şeyler 	edinebilir. Hatta kendisine bir takım makamlar, ünvanlar da 	verilebilir ama bütün bunlarla ulaşabileceği tek şey dünyasal 	olarak sürekli olarak anlık tatminlerin sonsuz 	tatminsizlikleridir. Yani sonunda dünyayı kazanmış ama 	kendi canını kaybetmiştir. Çünkü tatminsizlik ışıksızlık 	demektir. Yaratan'ın varlığında O'na yürüyen yaşamda Mesih'in 	kurtarışında tatmin ise manevi hazzın doruklarında alınan 	ışığın yansıtılmasın hazzıdır. Bu haz karşılıksızdır. 	Ve olması gerekendir.





	 	Bu anlamda can yani Yaratan'dan kopup gelen ve kendi benliği 	keşfinde bir türlü yolunu bulamayan can kendi üzerinde 	Yaratan'ın ışığını alana dek ve O'nunla geldiği yöne 	harekete başlayana dek esasında kayıptır. O nefis bütün 	dünyayı talep edip gezinecektir. Ama elini neye uzatsa 	uzattığı şeyler hep kaybolacak olan şeylerdir.





	 	Oysa Mesih'in kurtarışında insanın esas var oluş gayesi 	üzerine yaşamını yönlendirip transforma uğratması ise 	Mesih'in o muhteşem ıslahının gerçekleştiği ve dönüşü 	olarak beklediğimiz o anda, karşılığını net bir biçimde 	ıslah ve esenlikte ve Yaratan'ı edinmenin üst seviyelerinde 	bulmuş olacaktır. Yani kısacası "mana yolu" ölümsüzlük 	yolu olarak "sonsuzluğu" çekecektir. "Acıların 	yolu" ise ağlayış ve diş gıcırtısını. Elbette mana 	yolunda "yolun dostu olmak" ancak yukarıdan verilme 	aşağıdan verilmekle karşılık bulduğu sürece mümkün 	olacaktır.





	XVII. DEĞİŞİMİN DORUKLARI (Matta 18:4)




	 	Kim bu çocuk gibi alçak gönüllü olursa Göklerin 	Hükümranlığında en büyük odur-Mt.18:4



	 	Efendimiz Mesih’in öğretişlerinde ilerledikçe adeta insanlık 	aleminde doruk noktalara doğru hareket ediyoruz. Yani maddenin 	sınırlılığında mananın sınırsızlığına doğru giderken, 	maddede küçülüyor, küçülüyor, küçülüyoruz ve mana da ise 	Yaratan’a doğru Ruh’un işleyişinde ve aydınlığında ve 	Mesih’inin Rehberliğinde yükseliyor, yükseliyor ve 	yükseliyoruz. Ama bu yükseliş ne benim size yükselişim, ne de 	sizin bana yükselişiniz. Bu yükseliş Ruh’un yeniden üst 	alemlerden geldiği şekilde yine üst alemlere yükselişi şeklinde 	kendisini gösteriyor.





	 	BENLİĞİN EN BÜYÜK SORUSU





	 	Bütün Ruh’un saran ışığı ve Efendimizin öncülüğünde 	yürüdüğümüz bu yolda esasında hep dönüp dolaşıp 	geldiğimiz nokta hemen hemen aynı noktadır. Ve elbette öyle de 	olması gerekmektedir. İlahiyatçıların girift tarifleri, din 	tacirlerinin girift yolları esasında Yaratan’ın yolları 	değildir. Zaten bu nedenle kutsal yazılarda Yeşaya bölümünde 	“benim yollarım sizin yollarınız” değil şeklinde bir ifade 	vardır. Yani Yaratan’ın yolu çok sade görünümlü bir yol 	olmakla birlikte bir insan olma yoludur. Yani sınırları içinde 	Yaratan’ı gönenme, edinme yoludur. Bu yolda insan Yaratan 	suretine dolayısı ile Mesih’e dönüşme ve değişme 	yolundadır. Bu sadedir, nettir. Mesela “alçak gönüllü” olma 	bir fazilettir yeni dile göre bir erdemdir. Bu erdem ya da fazilet 	her ne ise dünyada en olmayacak kişilerde bile kendi yerel 	kelimeleriyle ifade edilmektedir. Yani bilinen bir kelimedir. “Eh 	herkesin bildiği bir konu zor olmasa gerektir. Hatta bu kavram 	üzerene öğretmeye bile gerek yoktur. Bize daha ağır kavramlar, 	daha girift yollar lazımdır ki, biz kendimizi bir şey olarak 	görelim ya da takdim edelim. Başkaları da bize vay be ne büyük 	bir insan desinler”. İşte, bazı ilahiyatçıların, bazı din 	tacirlerinin, bazı din adamlarının yanlış oldukları nokta 	budur.



	 	Bakın bütün “efendimizin buyruklarını çalıştığımız şu 	 metinlere ve bu metinlerin temeli olan cümlelere, kutsal yazı 	parçalarına bir daha bakın”. Mesih İsa’nın bizden talebi 	yukarıda girift yani karmaşık, anlaşılmaz olarak ifade 	edilebilecek olan hiçbir tarif beklemediği esasındadır. Aksine 	tarif değil tamamen ruh, manevi değişim, iç değişimi, 	kendisine dönüşüm ve değişim, Ruh’un tamamen bizde 	işlemesine müsaade etmemiz beklentisi vardır. Bu beklenti 	derindir. Bu beklenti bizi Allah’la birleştiren yani “amaç 	nedir?” amaç İsa Mesihin ilahiliğini her önüne gelene 	kanıtlama mücadelesi midir? Yoksa şahsın yani senin Mesih’te 	biçimlenmen midir? Elbette sana gelen ışık eğer hakiki ışıksa 	evvela seni aydınlatacak sonra lafa değil senin hayatına göre bu 	ışık insanların istifadesine sunulacaktır. Ne ibadet biçimleri, 	ne kılık kıyafet, ne din adamlarının şaşaası, ne sokaklarda 	din tacirliği, ne kanıt kitapları bunların hiç biri hakiki bir 	iman ehlinin Mesihi giyinmiş, Ruh’un saran ışığına bürünmüş 	ve Allah’ın kendisinde “sevgi ve ihsan olarak” hakikaten, 	tabiatından kaynaklı olarak yansıdığı şekliyle bir samimi 	insanın, insan insanın etkisini verecek değildir. Hani bizde 	işleyen saran ışık kutsal Ruh’tu? Hani bizlerin yüreklerini 	Mesih’e hazırlayan kutsal Ruh’tu? “Eee ama biz de 	müjdelemeliyiz ama planlar yapmalıyız, programlar yapmalıyız” 	sözlerini duyuyorum. Güzel güzel olmasına da ya “kendimiz için 	ne yapıyoruz?” sorusu evvel gelmeli değil miydi?





	 	Efendimizin Mesihi yolu, Mesih talebeliği dünyada gelişen “dini” 	anlayışın çok fevkinde, çok üstünde bir “mana yoludur”. 	Bütün insanlığı kucaklayan, herkesin kültürüne, inancına, 	anlayışına, bakış açısına saygı ile kainatın Efendisinin 	bütün yarattıklarına ve elbette ve evvela insana güzellikle 	bakan, hürmet eden, kucaklayan, merhamet eden bir yoldur. Bu yolda 	“kutsal yazıların bir ucundan bir ucuna ayetleri birbirine 	karıştırarak kendi bilgeliğinde ve oluşturduğu mezhepsel 	anlayışlarda” bir diğer Mesihe bakanı yerden yere vuran ve 	kendisine protokoller, makamlar, sırça köşkler inşa eden, ya da 	başka insanları inanç, kültür ve algılarından ötürü yerden 	yere vuran bir öğretiş, bir kurtarış Efendimiz İsa’nın 	uğruna “haça gittiği”, “günahlara, kişinin kendisinden 	başkasını düşünmeme bencilliğine” kurban olduğu yol 	değildir.





	 	Bakın bu nedenle burada bu soru, hepimizin “bencilliğinin, 	günahlılığının” haykırışı olan bu soru her konumda 	aklımıza gelen sorudur: “En büyük kim?” “Göklerin 	Hükümranlığında en büyük kim?” Yükseklerin aşağı 	çekildiği, manevi konumun yani Yaratan’ın kurtarışının, 	Mesih’i düzeydeki kurtarışın, Ruh’un rehberliğinde 	yaşayışın aşağıya indirgendiği kişinin tövbe ile, yani 	dönüşümle maddeden manaya döndüğü ve bunu her güne 	indirgemeye kalktığı durumda bile dikkat edin sorulan soru ve 	insanın “alma arzusunda kendi için alma içinde kendini 	hapsetmiş” insanın sorusu budur; “göklerin egemenliğinde en 	büyük kim?”. Ve bu soru 21.asırda hala sorulan bir sorudur; “en 	büyük kilise, en büyük müjdeci, en büyük patrik, en büyük 	piskopos, papa, en büyük katedral, en büyük cemaat, en büyük 	mabet, en büyük insan, en büyük, en büyük kim?”



	 	TALEBENİN DÜNYASI





	 	Eğer Mesih İsa ile birlikte yiyip içerken, yürürken doğa üstü 	üst düşünce ve izlenimlere tanık olurken bile eğer talebeler 	hala “madde ile mana” arasındaki o uçurum arasında Yaratan 	ipine tutundukları halde “tarzanvari” bir hareketle bir 	yandan bir yana uçuyorlarsa ve “Petrus dahi” “ilahi ve 	insani” düşünce arasında gidip geliyorsa o zaman bugünün 	“Mesih’i izlediklerini söyleyenleri olarak hangi mezhepte, 	hangi makamda, hangi düzeyde olursak olalım” daha ne kadar 	kendimizi İsa Mesih’in yani efendimizin buyruklarına göre “her 	gün bir daha, bir daha kontrol etmemiz” gerekiyor.



	 	İlahiyat bakış açısına göre burada talebeler hala yeryüzünde 	bir krallık bekliyorlardı ve İsa Mesih’in hükümranlığının, 	krallığının gelişinde bu krallıkta, bu hükümranlıkta 	kendilerine bir yer edinme hayali ve çabası içindeydiler. Yani 	bir yanda biraz mana diğer yanda biraz madde talebeleri talep ve 	öğrenme arasında da bir o yana bir bu yana sallayıp duruyordu.



	 	Aslında Matta’nın bunu kaleme almasında elbette efendimizin çok 	önemli bir noktaya temas ettiğini ve bu noktada da bize bir yol 	haritası verdiğini görebilmemiz harikadır. Çünkü esasında 	sadece bu noktaya bile bakılsa bütün Müjde’nin mesajı olan ve 	 Mesih İsa’nın hayatıyla ortaya koyduğu bu mesajında “tövbe 	ve göklerin hükümranlığı” yani “dönüşüm ve değişim 	çağrısında” doruk noktasının ne olduğunu burada net olarak 	görebilmemiz mümkündür.





	 	İsa Mesih’in daha önceki bölümlerde ifade ettiği ve “sevgi 	ve ihsanın” doruklarında olan kişinin “kendisini dostları 	uğruna fedası” ve “kurtarıcılığın en üst noktalarında” 	ölümünden bahsetmesi “talebeleri” bir anlık üzdüğü halde 	dikkat ederseniz özellikle “hükümranlık” kavramında maddi 	bir “krallık” beklentisinde bir makam düşünmeye bile 	başlamışlardır. Yani aynen bizim gibi biraz maneviyat ve biraz 	Mesih İsa’da sunulan kurtuluşu, bağışlamayı, merhameti 	“sevgi ve ihsanı” algılama ve hemen sonra dünyanın kurduğu 	hatta “din ve maneviyat” adı altında bile oluşturduğu 	sistemlere tabi olmak ve bu sistemlerde mevki, makam düşünmeye 	başlamak. Ne kadar biz, ne kadar da insanın “benliğinin” aynı 	paralelde semptomlara tabi olması. İşte Efendimizin buyruklarıyla 	bizi maddeden manaya getirmeye çalışmasının nedeni budur. Ama 	bizi o Yaratan suretinin ifşa etmesi yani dışarı yansıtması 	gereken duruma taşımak isterken diğer taraftan da bizim dünya 	gerçeklerinden kopmadan ve diğer taraftan da insan üretimi 	dindarlığa sapmadan bu maneviyatı edinmemizi ve kendisini 	giyinmemizi istemektedir.



	 	DOĞASI DEĞİŞEN SORU





	 	Henüz hamlık, tamlık arasında sıkışıp kalan talebelerin 	maddeden manaya yolculuklarında her attıkları adım Efendimiz 	Mesih İsa’nın bir anlamda yürek dokunuşları ile adeta 	“transforma” yani “dönüşüm ve değişime” tabi olmuştur. 	Bu dönüşüm ve değişimde bu sorunun da nasibini aldığını 	görüyoruz. Talebelerin kaygısı “göklerin egemenliğinde” ne 	konumda olacakları gibi bir kaygıdır. Soruları da “bu son 	nokta için olan sorudur”.



	 	Oysa İsa Mesih onların bu sorularını tamamen değiştirilmiş 	bir halde değerlendirmiş. Onlara bir anlamda “siz göklerin 	hükümranlığında hangi makamda olacağınızı değil, oraya 	layık olup olmayacağınızı düşünün, oraya girip 	giremeyeceğiniz konusunda kaygı çekin” diyerek, soruyu bambaşka 	bir hale getirmiş, diğer bir deyişle sorunun doğasını 	değiştirmiştir.





	 	Esasında bu bugün ve her gün bizim de sürekli sormamız gereken 	bir sorudur. Genelde dini çerçevede hep “Mesih İsa’yı 	kabul et kurtulursun, bağışlanırsın?” gibi kalıp cümleler 	adeta Pazar malı gibi sergilenmekte ve bir anlık baş ağrısı 	ilacı misali “Mesih’in yolu takdime” çalışılmaktadır. 	Oysa dikkat ederseniz buradaki sorunun doğasının 	değiştirilmesinde esasında Mesih’in nelere önem vermemiz 	gerektiğine dair çok büyük öğretileri vardır. Kurtarıcımız, 	efendimiz Mesih İsa bize adeta şunu söylemektedir. “Sonsuz 	hayatta nerede olacağınızı değil, oraya gitmenin esas yolunun 	nereden geçtiğini ve ne olmanız gerektiğini öğrenmeniz 	gerekir”. İnanç edinimdir. Edinim bilgi değil içsel 	devinimdir. Yani dönüşüm ve değişimdir. Tecrübeleriniz bir 	sonraki tecrübelerinize kapı açar. Ama tecrübeler bir takım 	“yeni çağ” dinleri tecrübeleri asla değildir. Mesela “alçak 	gönüllü olma ve sonuçları” ancak içinizde sizin doğanız 	olduğunda “bunun ince esenliği ve bereketi sizi insan insan 	yapmaya” başlar ve dolayısıyla Mesihi kurtarışla bütünleşen 	bu tecrübe ise sizi Ruh’un o nereden estiği, nereden geldiği 	belli olmayan ama mevcut esenliklerine, üst hazlara yani 	Yaratan’dan ve kurtarışından ve onla yaşamaktan sonsuza dek 	haz almaya ve O’nu yüceltmeye yönlendirecektir. İşte tecrübe 	ve inanç edinimi derken bu kelimelerin sağa sola algılanmaması 	esas olmalı ve esas ayakları yere basan, kainatla, ilimle, bilimle 	bütünleşen ama “mana yolunda” yani Efendimiz İsa Mesih’in 	bu eşsiz buyruklarıyla ve kurtarışıyla yoğrulan bir yolda 	yürüme esası olmalıdır. Bu ışık olmak anlamındadır. Bu 	başkalarına da ışık olma anlamındadır. Ukala, din taciri ya 	da benzeri kendi değişmeksizin insanları değiştirme üleması 	olma asla değildir. Eğer İsa Mesih öyle olsaydı “haç” 	denilen bir kavramın dahi olması mümkün değildi. Ama günümüz 	Mesihi yansıtan bir çokları ne yazık ki, sadece bu mübarek isim 	ve isimlerle ne yazık ki, kendi belki maddede büyük ama manada 	küçük ve eninde sonunda hüsrana uğrayacak krallıklarını 	kurmuş ve idare etmeye çalışmakta ve insanlığa anlık 	faydaları görünmüş gibi olsa da esasında büyük bir 	ilizyonla sonuç olarak geneli itibariyle büyük ve dönülmez 	manevi zararlara da yol açmaktadırlar.





	 	DOĞASI DEĞİŞMESİ GEREKEN TALEBELER





	 	Efendimizin burada sorunun doğasını değiştirmesi esasında 	soruyu soran zihniyetlerin ve yüreklerin değişmesine yol açma 	maksatlıdır. Yani daha öncede dediğimiz gibi Efendimizin 	buyruklarında hedef “kendi kurtarışında” öncelikle 	talebelerini ve sonra manevi manada Efendimizi izleyen ve 	kurtarışını gönenen bütün talebelerinin “dönüşüm ve 	değişimi” söz konusudur.





	 	Bugün insanlar farklı dinleri değerlendirirken ve hatta din 	değiştirdikleri zaman şöyle bir soru sorarlar; “şimdi ne 	yapmam gerek?” esasında bu soru burada eğer Mesih talebesi olmak 	için soruluyorsa Efendimizin öğretileri doğrultusunda “ne 	yapmak gerek” diye bir soru yöneltilse cevabı “nefsini 	inkar et olacaktır”. Çünkü esas Mesih’i yüreğe almak 	denilen nokta oradadır. Yani “sevgi ve ihsan” o noktadadır. 	Bunun için usul kitapları, prensipler, tanıklıklar esasında hep 	ikincil ve yerel, kültürel, insanı kategorizelerdir. Mesih’i 	yolu Yaratan yolunu ta Adem’den Mesih’e ve sonra sonsuzluğa 	yolda “sıratı müstakim” yani “dosdoğru yol” yani 	 “ Allah yolu” yani “İsra(e doğru)-el (Allah) yolu” 	(asla burada İsrail bugünkü devlet ve millet anlamında değildir 	manevi manadadır) kısacası “mana yolu” tektir, değişmemiştir, 	birbirinden farklı dinlerin yolu değildir. Üstüne bazı insani 	uyarlamalar, dinler, mezhepler, kendi kendine var olmuş insani 	kurum ve kuruluşlar oturmuştur. Bu durumda kısacası “ne yapmam 	gereken” sorusunda “Mesihi cevap” bu “mana yolunun” “bu 	İbrahim yürüyüşünün” tek cevabı “alçal” “nefsini 	bırak” “her şeyi kendinden üste al” çünkü “sen bir 	zerresin” sadece “kendini Yaratan misali sevgi ve ihsanla 	boşaltırsan” işte o an sen “Baba ve ben biriz” ilkesinde 	Yaratan’la bir manada bir olursun ve bu Mesih’le bütünleşip 	Ruh’ta yükseliş noktasıdır.





	 	Kısacası İsa Mesih ta başından beri “talebelerinin bu dönüşüm 	ve değişime” tabi olmasına ve dolayısıyla “kendisiyle 	dolmalarına” yol açma çabasındadır. Bir manada bu “alçalış 	prensibi -beni Sana döndür, döneyim”- Yer.31:18 kavramıdır. 	Çünkü kişinin esas Yaratan’ı bulması “kendisini tamamen 	boşaltması” kavramındadır. “Kendi için almasından 	vazgeçmesi” ve “vermek için Yaratan’dan bol bol alması” 	hakikaten Mesih’e bürünmesindedir. Bu noktada artık Mesih 	bendedir ve Ruh bende hakikaten işleyendir. O noktada “ben olan 	ben” artık yoktur “BEN O’lan BEN” vardır. Bu hakiki “mana 	yoludur”. Bu hakiki “Mesih talebeliğidir”. Hakiki “yolun 	yolcusu” olmadır. Ve “yola uyum” ve elbette “uyum talebesi” 	 olmadır.





	 	YENİ DOĞAMIZ – ÇOCUK OLMA





	 	Bu noktada Mesih İsa’nın örneği hepimizi özellikle 	“yükseklerde gezinenleri biraz ürkütecek bir örnektir”. Bir 	manada “Peki, alçalmak ne demektir?” tarzındaki bir soruya 	binaen verilen net ve herkesin edindiği ve hayatından çok iyi 	bildiği bir örnektir. Bu durum “çocuk olma halidir”. Yani 	burada çocuk derken kast edilen esasında “inanç edinimi” 	“Mesih’te biçimlenme” “kurtuluşu gönenmiş” bir 	imanlı olma halidir. Yani bu hal bir takım teolojik bilgileri 	bülbülleyip, ezbere dini dışa yansıtmak değil, bir yaşam 	halidir, bir yaşam düzeyidir. Bu düzeyde çocuklukta henüz 	kirlenmemiş bir dünyaya bakış saflığı vardır. Kötülükleri 	bile çabuk unutma, kızgınlıklardan biraz sonra vazgeçme, 	affetme, tolerans, merhamet gibi daha bir çok vasıfların, dünyaya 	bakışta en olmayacak şeyleri bile olur gibi görmenin çok net, 	temiz, saf başlangıç noktaları vardır. Çocuk kendisini büyük 	göremez, çocuk hep başkalarını kendinden büyük görür ve ona 	göre itaat eder ve çocuk esasında hep öğrenir, hep sorar, 	hep arar ve daha neler neler? Tabi bu örnekte genel olarak 	çocukluğun olduğu esastır. Elbette kötü etki ve yetiştirme 	sonucu çocukta “benini fark etme yolunda” kendi için alma 	arzusunda yaratılmış olarak bir çok kötü eğilime sahiptir. 	Ama bu örnekte genel anlamda o henüz bir çok dünyeviliğin 	yüklenmediği çocuk saflığı örnek olarak verilmekte ve hatta 	bu saflığa zarar verecek olanların büyük bir hükmü üstlerine 	çektikleri uyarılmaktadır. Yani bu bölümde “çocukla” kast 	edilen bir çocuktan ziyade esas Mesih talebelerinin olması gereken 	“inanç edinim” düzeyleridir.





	 	İşte bu nokta yani inanç ediniminde kendimizi Mesih’in 	kurtarışında ve öncülüğünde ve Ruh’un aydınlığında ve 	rehberliğinde O Yüceler Yücesine doğru hareket ederken manevi 	manada olmamız gereken, erişmemiz gereken nokta “çocuk yüreği” 	noktasıdır. Bu “dönüşüm ve değişimde” esas arzu edilen 	doruk noktadır. Bu nokta bizi Mesih’in kurtarışını tam 	gönenmiş ve Ruh’un rehberliğini tam almış olma noktası 	olacaktır. Ve bir diğer değişle mesele “göklerin 	hükümranlığında” ne mevkide, hangi düzeyde, nerede 	olacağımız değil “göklerin hükümranlığını” ne şekilde 	edineceğimizdir. İlginçtir böyle bir hükümranlığı 	edindiğimiz nokta esasında dünyadır. Mesih’in kurtarışında 	o hayatı ile sunduğu ölüm ve diriliş ediniminde bizlerde nefse 	ölüm ve dirilişimizle “yüksekleri aşağıya çektiğimiz yer” 	burasıdır. Yani “sonsuz yaşam” “cenneti ala” zaten 	cennetin ve cehennemin büyük bir yansımasının mevcut bulunduğu 	şu dünya hayatımızdadır. Ve madem sıfır noktasına “beni” 	tanıyarak “BEN’i” yansıtmaya, ifşa etmeye buraya geldik. 	Yukarıda olan her şeyin küçük bir numunesi burada olarak ve 	bunun farkında olanların “Mesihle ve Mesihi düzeye” 	eriştikleri yer burasıdır. Yukarıdan gelen yine buradan yukarıya 	yansıyacaktır. Ama bu inişin manevi manada yüreklerde de bir 	iniş gerçekleştirmesiyle yani “tam bir alçalışla” yeniden 	yükselişe yol açılmış olacaktır. İşin fiziği, işin doğası 	budur. O zaman “hakiki ve Mesihi manada alçak gönüllülük” 	“dibe vurma şartıdır”. “Dibe vurmak” “haça 	çakılmaktır”. Bunlar hep mecazi ifadelerle bu inanılmaz büyük 	ve muhteşem manevi hakikatı vurgulamak içindir. Yükseliş o 	noktadandır. Bu nedenle “hakiki Mesih’i alçalış” bir 	hakiki Mesih talebesi için “değişimin doruklarıdır”.





	XVIII. ÖTEKİLERE HİZMET (Matta 20:24-28)





	 	Sizin aranızda böyle olmayacak. Aranızda büyük olmak 	isteyen, ötekilerin hizmetkarı olsun-Mt.20:26



	 	Kim büyük olmak istemez? Kim kendi beninin diğerlerinin üstünde 	yer almasını beklemez? Bu zaten koskocaman dünyayı 	paylaşamamamızda belirgin değil mi? Bu yaratılış anında 	“benliğin keşfi” ile vazifelendirilmiş olmamızdan kaynaklı 	değil mi? İşte bu durumdan ötürü sürekli olarak bir arayış 	içinde “benimizi bir yerlere yerleştirme çabası içinde” her 	günü bir günün üstüne ekleyerek devam edip duruyoruz. Ve ta 	ki Mesih İsa’nın kurtarışını yüreğimize indirgeyip Yaratan 	ışığının hazırladığı o yürekte “nefsin” haçlanışına 	ulaşana dek.





	 	Bu durumda elbette oldukça zaman alan bir süreçtir. Çünkü 	kolay olana meyil bizi sürekli negatife yani kötü olana 	meylettirirken Mesihi bir düzeyin tam tersi yani “benim için 	almayı” reddetmek olduğu gerçeğinde olduğu sürekli bizi 	zorluyor. Zor olanı seçmek esasında Yaratan’ın “saran 	ışığını” içimize daha da almak anlamına geliyor.





	 	ZITLIĞA ZIT OLMAK





	 	Matta’nın anlatımına göre 18. bölümden beri talebelerin 	Mesih İsa ile bir düşünce, algı zorluğu yaşadıklarını 	görüyoruz. Çünkü talebelerin yetiştirildikleri aile, kültür 	ve dini çevrelerinde alıştıklarının dışında bir hayat 	tarzını “Yaratanı yansıtma, O’nunla form eşitliğinde 	verme” durumunda bir hayat tarzını algılama zorluğu 	çektiklerine tanık oluyoruz. Hatta kendi ailelerinin bile aynı 	zorluğu yaşadıklarına tanık oluyoruz.





	 	Aslında bu doğal bir durumdur. Çünkü biz kainat üzerinde 	yaşarken bütün kainatın bize hizmet ettiğini pek de görmemiz 	mümkün değildir. Mesela kainatın havasını, suyunu 	kullanıyoruz.

	 	Üzerimizdeki bir çok organizma ve bakteriler esasında bize hizmet 	ediyorlar. Yani bütün yaşam unsurları adeta bizler için 	melekler olarak hizmet içinde oluyorlar. İşte bu inanılmaz 	faaliyetin yaşamın temeli olduğunu bir türlü fark edemiyoruz. 	Çünkü “benliğimiz” yani biz öncelikle “bize endeksli” 	yani verileni almayı öğrenme gayreti içinde büyüyoruz.





	 	Dolayısı ile burada talebelerinde o dönemin bütün sosyal, 	kültürel, dini ve siyasi hayatın etkisinde kendi üstatlarının 	farklı olduğunu gözlemlediklerinde kendi iç çelişkilerini 	yaşamaya başlamaktadırlar.





	 	Bu bizim içinde geçerlidir. Belki birinci aşamada Mesih İsa’nın 	kurtarıcılığına koşmamız “büyük bir ihtimalle” kendi 	bencilliğimiz içindir. Yani “kendi üzerimize kurduğumuz” 	hayatımız içindeki yalnızlığımızın ve bir takım şeylerin 	ters gittiğini fark etmemiz ve esasında doğaya aykırılığımızdan 	ve dolayısı ile Yaratan’a aykırılığımızdan kaynaklı 	hep yanlışlarımızdan usandığımızdan ötürü Mesih İsa’ya 	kaçışı bir yol gibi görürüz. İlk bakışta “niyet” 	oldukça iyidir yani ve sanki “günahlarımızdan kurtulma” esas 	temelimizdir ve dindar bakış açısında da bunu zikretmek Mesihi 	bir hayata geçme gibidir. Ama durum esasında böyle değildir. 	Yani Efendimiz Mesih İsa’nın kurtarışında bizim tam 	değişimimiz, yepyeni hayata dönüşüm ve değişimimiz esası 	vardır. Yani burada bizim bir şeylerden kazanç sağlamamız esas 	mesele değildir. Esas mesele Yaratan’ın ışığının, 	varlığının, “sevgi ve ihsan O’lan” o bütünlük 	vasıflarının Mesih olarak ve Ruh’unda bizden yansıması esası 	vardır. Yani bu ister istemez bizim öncelikle “kendi 	benliğimizde” ayakta durabilme koşulunda “benliği” fark 	edip Yaratan “BEN’liğini” fark etme koşulunda “ötekilere” 	yani dışımdakilere tamamen Yaratan vasfını yansıtabilmemdir.





	 	Mesele mesleğinde irade sahibi, vicdan sahibi çok samimi bir hekim 	esasında Yaratan’ın “sevgi ve ihsanını” acil durumda can 	çekişen bir diğer insan kardeşine “para, pul” kaygısı 	olmaksızın sunabilmektedir. İşte bu tamamen “kendi yüreğindeki 	ışığı yansıtma arzusunun”, karşılıksız aldığını 	karşılıksız verebilme potansiyelinin kendiliğinden ve belli bir 	doğallık içinde karşıya yansımasıdır.





	 	Bu madde dünyası içindeki insanın tersi bir yaklaşımdır. 	Yaratan’a zıt olan “benlikteki” insanın bunu algılaması 	oldukça zordur. Çünkü insan ilk yaratılışı itibari ile evet 	bedensel anlamda tam doğaya uyumla dünyaya gelir ama kendisinin 	farkındalığı için Yaratan’a zıttır. Yani Yaratan “sevgi 	ve ihsanı” karşılıksız sunan, yaratılan olarak insan ise 	bunu sürekli kendi benliği için alandır. Mesih İsa’nın 	kurtarışında bu durum açık bir biçimde “kalp noktası” 	açık olanlara gösterilmektedir. Bu zıt oluş haline zıt olmanın 	esas doğru olmak olduğu verilmek ve esasın bu olduğu gösterilmek 	istenmektedir.





	 	UYUMA UYUM ZORLUĞU





	 	Burada talebelerin kafasını karıştıran bu madde içinde “mana 	yolunu” anlama zorluğudur. Çünkü alışılmışı terk ve yeni 	duruma alışma oldukça zordur. Ve bu zorluk alışılmışla 	olması gereken arasında keskin geçişlerin olmasını zorlaştırır 	yani uyum zorluğunda iniş ve çıkışlar, gidiş ve gelişler 	vardır. Daha önceki derslerimizde bunu Petrus’un Efendimizle 	olan diyaloglarında açıkça görmüştük; Havari Petrus samimi 	bir talebe olarak Mesih İsa’nın kimliği üzerine verdiği 	tanıklığında Efendimizin takdirini kazanmıştı yani 	Yaratan’dan olan görüşü söylediğinde Efendimiz tarafından 	tasdik ve takdir edilmişti, oysa Efendimiz ölmesi gerekliliğini 	beyan ettiğinde ise yani bir önceki takdir sözlerinin hemen 	akabinde insani görüşünden ötürü azarlanmıştı. Bu uyum 	zorluğunun güzel bir göstergesidir. Bir halden bir hale 	geçiştir. Madde mana arasında sıkışmadır. Bu “manevi 	manada, ruhani seviyede gidiş-geliş, iniş-çıkış halidir”. 	Ve her “gidiş-geliş” ve “iniş-çıkış” halinde de Mesih 	İsa’nın Mesihi düzeye çeken o üst ışığı aşağıya çeken 	çok net öğretişlerini görmek mümkündür.





	 	Bu durum bizim günlük hayatında samimi birer Mesih talebesi 	olarak, kurtuluşu gönenmiş olduğunu söyleyenler olarak hep 	yaşadığımız bir durumdur. Oysa Efendimiz bu zorlukların 	olacağını hep örneklemiş ve Yaratan’a bakmaya devamın 	önemini vurgulayıp durmuş ve her şeyden önemlisi ne kadar iniş 	çıkış yaşarsak da kendisi gibi “karşılıksız vermeye” 	devam etmemiz gerektiği üzerinde durarak “kendisini uğrumuza 	feda etmiştir”.





	 	Bu Mesih’i hayatın esasıdır. O zaman burada da insani bütün 	beklentiler üzerinde tek beklentinin de Mesihin “varlığımda” 	yaşaması olduğu yani aynı “feda” durumunu devam ettirmesi 	halidir.





	 	Efendimize “sonsuz yaşam için ne iyilik yapmalıyım?” 	şeklinde soru sorana –Mt.19-Efendimizin cevabı ilginçtir “iyi 	olan yalnız biri var, O’nun buyruklarını yap”. Bu cevapta 	Yaratan’a bakmak, Yaratan’la uyum içinde olma ve Yaratan’ı 	edinme gibi büyük bir yön veriş vardır. Yani sonsuz yaşam ve 	iyi bağlamında bütün kainatın bütünlüğünün yegane nedeni 	olan Yüce Yaratan’ı edinme, O’nun vasıflarına bürünme 	“sevgi ve ihsan O’lma” dolayısı ile O’nun suretinde O’nun 	gibi veren olma ve o noktada da Mesih’inde kurtulma esası 	devreye girmektedir. Çünkü Mesih İsa “karşılıksız sevgi ve 	ihsanı” insan bedeninde takdim eden olarak biçimlenilmesi 	gereken önder, peygamber, kurtarıcıdır. Yaratan’ın suretini 	kamil yansıtmada “Diri O’lanın (en yakın olma hasebiyle) 	oğludur”. Bu bir Yaratan’a yürüyenlere de sunulan en üst 	makamdır. Yaratan (mecazen) tahtının sağıdır. Yani burada sağ 	iyi olanı, pozitifi simgeler ve öyledir. Ve genç adama söylenen 	eğer eksiksiz olmak istiyorsan git, varını yoğunu sat, 	parasını yoksullara ver, böylece göklerde hazinen olur. Sonra 	gel, beni izle-Mt.19:21 sözleridir.





	 	Bu sözler hizmetin hakiki hayat hizmetinin hakikaten “sevgi ve 	ihsanın” yani Yaratan vasıflarının bizden yansıtılmasının 	üzerimizdeki bir çok yüklerle ya da öncelik verdiklerimizle 	olamayacağı öğretilmek istenilmektedir. Bu zengin gencin 	üzülerek gitmesinin esası bu tamamen kendini boşaltma hadisesini 	algılayamamasında, ya da alıştığı yaşam tarzının böyle 	bir hayata yani esasa uyuma olan uyum zorluğundandır. Bu örnekle 	Matta bize “esası yani Mesihi olmanın esasını, Efendimizin 	kurtarışının gerçek manada ne anlama geldiğini 	göstermektedir”. Bu esas Yaratan’la aynı paralelde bir yürüyüş 	yoluna girmek demektir, bu esas anlamda “Ruh’ta ve gerçekte 	tapınan” olmak “doğrulardan” sayılmak demektir. Bu madde 	içinde hakiki manada “mana yoluna” uyum demektir. Bu Yaratan 	yoluna yürüme demektir. Ama bir dine girmek, bir takım 	uygulamaları, olmazsa olmazları yerine getirmek esasında 	kolaydır.





	 	İnsanlardan beklenilen dini formatları bir bülbül gibi 	tekrarlamaları kolaydır. Ama o insanları, o dindarları, 	evlerinde, mutfaklarında, sokaklarında, cinsel hayatlarında, para 	kullanımlarında, nefretlerinde, dedikodularında, 	kıskançlıklarında, bencilliklerinde, kendini beğenmişliklerinde, 	hep en çoğu isteyen arsızlıklarında ve hırslarında 	dönüştürmek ve değiştirmek zordur. Bu nedenle Mesih İsa’yı 	bir din değil bir hayat, bir uyum prensibi, bir uyum prensi, hakiki 	kurtarıcı, hayatın prensi olarak alıp bunu bir iman ikrarı 	değil “inanç edinimi” yapmak ve saran ışık Allah Ruh’unun 	aydınlatıcılığını da bir an olsun bırakmamak esastır. Bütün 	bunlara ışık tutan “manevi aydınlanmışların” yaşam 	edinimleri, deneyimleri de “kutsal yazılardan” bize sürekli 	konuşmalıdır.





	 	DEĞİŞMEYEN SÖYLEM





	 	Bakın bu hep yanlış anlaşılan bir noktadır. Bütüne 	bakıldığında “zenginlik, mal sahibi olmak, hiç güzel yerlere 	gitmemek, eğlenmemek, yememek içmemek gibi” bir öğreti 	verildiği düşünülmemelidir. Ne yapılırsa yapılsın bizi 	mala, maddeye, benliğe bağlayan her şey Yaratan’ın sureti yani 	esas insan-ı kamil olmamızı engelleyecektir mahiyetinde bir 	öğreti söz konusudur. Yani eğer “efendimiz Mesihi” 	izleyerek, kurtarışını gönenmiş bir yaşam sürdüğümüzü 	ve Ruh’un rehberliğinde yaşadığımızı iddia ediyorsak bunun 	gerçekten çok samimi bir “gönül ehli” olduğumuz anlamına 	gelmesi gerektiği burada beyan edilmektedir. Yani aynı Yunus 	Emre’nin dediği gibi “dövene elsiz gerek, sövene dilsiz 	gerek, derviş gönülsüz gerek, sen derviş olamazsın”. Yani bu 	kadara kadar insanın kendisi ile barışık olduğu, zengin dahi 	olsa kazancının kaybından, eksilmesinden ya da ziyade olmasından 	huzuru kaçmaksızın bir yaşam sürdüğü ve sürekli ayakları 	yere basan aklı başında bir biçimde ama hiç karşılık 	beklemeksizin “sevgi ve ihsanını” insanlığa sunan birisi 	olduğu bir iman hayatı gösterilmeye, öğretilmeye 	çalışılmaktadır.





	 	Biz maalesef çoğu zaman “iman ilkeleri” üzerinde durup 	inancın savunma temelleri üzerinde bir yaşamı tercih eder 	dururuz ve bunu da başkalarına aktarmaya çalışırız. Ama hiç 	oturupta Mesih İsa’nın haçtaki ölüm ve diriliş örneklemesi 	üzerinde bunu hakikaten edinerek bir yaşam sürmemiz için neler 	yapmamız gerektiği üzerindeki öğretişlerini pek algılamak 	için üzerinde düşünmeye ve hayatlarımıza edinmeye meyil 	göstermeyiz. Çünkü bu işin zor tarafıdır. Benden geçme 	tarafıdır. Ve hatta aynı talebelerin yaptığı gibi ne çıkarımız 	var diye de düşünürüz.





	 	Dediğimiz gibi Matta 18-20 bölümleri arasında Matta dikkatimizi 	bu ikircikli fikirlere çekip durmaktadır. Yani talebeler bu 	bölümün içinde “göklerin hükümranlığında kimin en büyük 	olduğunu” merak edip sormuşlardır. Ve Efendimize gelen zengin 	gençte bir anlamda “sonsuz yaşamı alabilmek ne tür bir iyilik 	yapabileceğini” sorarak yine bu ikilemi yani içinde bulunduğu 	madde-mana çelişkisini gündeme getirmiştir. Daha sonrada bir 	anne çocuklarına bir yolla bir ayrıcalık tanınmasını 	istemişti. Bütün bunlar durumu net olarak göstermektedir. 	Efendimizin kurtarış hayatı, sonsuzluk yolu, Yaratan’a yürüme, 	,O’nunla Mesih’inde ve Ruh’unda bütünleşme yolu ancak 	“kişinin kendi çıkarı için almasını durdurması ve doğal 	olarak bir yaşam gereği kendisine karşılıksız sunulanı sevgi 	ve ihsanla, aynı Yaratanı gibi ve Efendimiz Mesih İsa ve 	Yaratan’ın Ruh’u gibi, bütün kainat sistemi gibi vermeden” 	geçmektedir.





	 	Bütün kutsal yazıların temelinde ve Efendimiz Mesih’in 	kurtarışında bize sunulan hep bu tablodur. Bu sürekli 	tekrarlanmaktadır. Çünkü “Adem düzeyinde başlayan ruhsal 	tekamül serüvenimizin Mesih’i düzeye ulaşması” oldukça 	bizim “benliğimize” zıt, tezat bir durumdur. Ancak “yukarıdan 	verilenin aşağıdan karşılanması ve gayreti” ile “Baba ve 	Ben” biriz noktasına ulaşması mümkün olacaktır. Sonsuz 	hayat işte Mesih’te biçimlenmiş bu konumda Ruh’un saran 	ışığı ile Yaratan’la bütünleşmedir.





	 	Bu bölümde “iman değil inanç edinimi” manevi manada “çocuk” 	olma kavramı ile bunun için bağdaştırılmaktadır. Çünkü 	normal olarak çocuk kendi o algı, anlayış, düşünce, his ve 	kısacası hayat ediniminde samimidir, doğaldır. Hep büyüklerine 	samimiyetle bağımlıdır.



	 	O zaman “en büyük kim?”, “sonsuz yaşamı edinmek için en 	büyük iyilik ne?” ya da “Mesih’le birlikte olmak için 	ayrıcalık yolu ne?” şeklindeki bütün sorulara tek cevap 	“ötekine hizmet” şeklinde bir cevaptır.





	 	ZOR OKUL





	 	Saran ışığın aydınlattığı yüreğe Mesih’in hakimiyeti 	zor bir okulu da beraberinde getirmektedir. Dikkat ederseniz 	talebeler adeta manevi manada ilk okul çocukları gibidirler. Daha 	önce “göklerin hükümranlığında en büyük kim” şeklindeki 	soruya aldıkları cevapta “çocuk” gibi olmaları gerektiği 	kendilerine söylenmişti. Belki o an için bu durumu anlamışlardı. 	Ama bu öğretişten biraz sonra Mesih İsa’ya dua için 	getirilmek istenilen çocuklara mani olmaya kalktılar. Çünkü 	Mesih İsa ve öğretişleri ciddi şeyler olmalıydı. Yalnız 	büyüklerle meşgul olmalıydılar. Ve ilginçtir bu noktada 	talebeler yine azarlandılar.





	 	Günümüzde bir çok önderlerin bir çok konu ile meşgul 	olmaları, üst protokol konularına vakit ayırmaları ya da çok 	ilahiyat çalışmalarına vakit ayırmaları bazen onları büyük 	bir samimiyetle Yüce Yaratan için ve Mesih’inin merhameti için, 	Ruh’unun rehberliği için gelenlere yüz vermemeleri gibi 	bir yaklaşıma meyletmelerine neden olmuştur. Ne yazık ki, 	bu artık dünyanın bir çok yerinde “müjdeciliği” ve hatta 	“Mesihi hizmeti” bile bir iş mantığı ile yapma konumuna 	getirmiştir. Çünkü globalleşmede inançlar arasında yarış, 	hatta dini kurumlar, hizmet gurupları arasında bir yarış söz 	konusudur. Oysa Efendimizin kaygısı öncelikle Mesihi yüreğine 	alanın kendi hayatıdır. Dönüşüm ve değişimidir. Önce o 	kişinin ıslahı ve o kişinin ıslahının çevreyi ıslah 	edişidir. Bu durum ve bir de madde-mana içindeki uyumsuzluklar 	elbette kelimeleri bile farklı algılarla değerlendirmeye bizi 	itmektedir.





	 	 Algı problemi ve “yeni yaşama, Mesihi bir düzeyde yaşamaya 	uyum zorluğu” bu üç bölümde anlatılanlara bakıldığında 	talebelerin kendi içlerinde, düşüncelerinde, algılarında ne 	denli bocaladıklarını bize göstermektedir. Çünkü yine bu 	bölümler içinde bu talebelerden ikisinin bu kez adeta bir çocuk 	gibi annelerini Üstatlarına gönderdiklerini görürüz. Sanki 	ilkokul çocukları annelerinin muhakkak öğretmenleriyle konuşması 	için yalvarmışlar ve öğretmenlerinin kendilerine bir ayrıcalık 	yapmasını istemişlerdir. Bu gerçekten bazen bizlerin bir talebe, 	Mesih İsa’da kurtuluşu gönenmek gibi bir ayrıcalıkta bile ne 	denli farklı algılara meylettiğimizi göstermektedir.





	 	Bakın burada anlatılanlarda daha da ötesi vardır. Mesela, 	Yakupla Yuhanna’nın annelerini göndermelerine diğer talebeler 	büyük tepki göstermişler yani kızmışlardır. Bu da bir başka 	durumu daha göstermektedir. Yani sadece Yakup ve Yuhanna değil 	diğer talebelerde ayrıcalık istemektedirler. Kısacası o kadar 	zaman ve o kadar görsel olarak eğitim almalarına ve Efendimizle 	birlikte bir yaşamı paylaşmalarına rağmen talebeler hala madde 	ve mana arasında kendi eski yaşamlarının etkisinde yeni 	yaşamlarıyla uyum zorluğunda gidip gelip durmaktadırlar.





	 	İşte bu nedenle “öyleyse kim kurtulabilir” şeklindeki soruya 	Efendimizin cevabı “insanlar için bu imkansız, ama Yaratan için 	her şey mümkündür” –Mt.19:25-26 demektedir. Bu çok önemli 	bir noktadır. Evet, görünüşte Mesih’in kurtarış mesajı 	“iman et, ikrar et kurtul” tarzında küçük ve bilinen 	formüllere bağlanmak istenmektedir. Ama “dönüşüm ve değişim” 	ve “yepyeni bir yaşam” ancak “yukarıdan verildikçe mümkün 	olandır”. İşte talebelerin bocalamalarında bize öğretilmek 	istenilenle hep bunlardır.





	 	ÖYLEYSE ÖTEKİNE HİZMET





	 	Efendimiz çok net bir öğretişle ve kendi hayatıyla, haç ölümü 	ve dirilişi ile ve sonsuzluğa çok manevi bir “nefs inkarı ve 	haçı yüklenme” formülü takdimiyle bize esası anlatmıştır. 	Şimdi bu sözlere bakıldığında herhangi bir açıklamaya 	ihtiyaç kalmaksızın her asra hitap eden eşsiz bir “yeni hayat 	prensibi” yeni hayat yol haritası olduğunu görmek” mümkündür.





	 	Şöyle buyurmaktadır Efendimiz; Bilirsiniz ki, milletlerin 	önderleri onlara hükümran kesilir, ileri gelenleri de 	ağırlıklarını hissettirirler. Sizin aranızda böyle olmayacak. 	Aranızda büyük olmak isteyen, ötekilerin hizmetkarı olsun. 	Aranızda birinci olmak isteyen ötekilerin kulu olsun. Nitekim 	insanoğlu, hizmet edilmeye değil, hizmet etmeye ve canını 	birçokları için fidye olarak vermeye geldi-Mt.20:25-28





	 	HİZMET YOL HARİTASI

	 	1.Dünyada büyük olmak güç demektir.

	 	2.Mesih talebesi güç kullanmaz

	 	3.Büyük olmak ötekine hizmettir.

	 	4.Birinci olmak ötekine hizmettir.

	 	5.Mesih talebesi kendisine hizmeti beklemez

	 	6.Mesih talebesi sadece hizmet eder.

	 	7.Mesih talebesi kendisini hiçleyendir.





	XIX. EDİNİMSİZ UYGULAMA (Matta 21:18-22)





	 	Kuşku duymazsanız…şu dağa kalk denize atıl derseniz, 	dediğiniz olacaktır-Mt.21:18



	 	Kadim yazılara baktığımız zaman bu yazıların içinde 	özellikle İsra-el için yani daha manası itibariyle “Yaratan’a 	yürüyen” halk hep “incir ağacı” veyahut “asma” ile 	tanımlanmak istenmiştir. Çünkü hem asma hem incir ağacı aynı 	zamanda bölgede iyi tanınan tarım ürünleridirler. Dolayısı 	asma ve incir ağacının doğal gelişimine, yetiştirilmesine de 	sürekli tanık olan insanlardır. Burada efendimiz İsa Mesih bu 	iki ağacı kullanarak esasında Yaratan’a yürüyenlere, 	öncelikle kendi dönemindeki mana yolunun yolcularına ve aynı 	zamanda günümüz mana yolcularına önemli öğretişlerde 	bulunmak istemektedir.





	 	Mesih düzeyi yani “kurtla kuzunun” bir arada olabileceği 	söylenilen o piramidin en üst noktası hiç kuşkusuz Yaratan 	sureti dediğimiz insanların tam anlamı ile Yaratan vasıflarını 	yansıttığı o en üst noktadır. Bu noktayı kendi yaşamı ile 	bizlere çok net ve sade ama bir o kadar da “alma arzusu” 	üzerindeki yaşamlara ters ve zıt gelebilecek bir şekilde tarif 	eden ve bu yola, bu kurtuluş yoluna kendisini koyup “kadim 	antlaşmanın” esas tamamlanışını sunan hiç kuşkusuz 	Efendimiz Mesih İsa’dır. Bu manada insan Yaratılış aleminin 	“konuşan düzeyinde” olması hasebiyle “kralı olduğuna 	göre”. Bu krallık mertebesinde manevi manada Yaratan’a 	yürüyüşle Yaratan’ı edinme ve O’nunla form eşitliğinde 	olması gereken insan-ı kamil düzeyine taşınmasında kurtarış 	noktasının sunumunda da krallık mertebesinde yani manevi manada 	krallık mertebesinde duranda Efendimiz Mesih’tir.





	 	O zaman krallık yani kişinin hakikaten Yaratan’ın suretinde 	Yaratana tabi olması mertebesinde Mesih’le bütünleşmesi esas 	olduğu gibi bu esasta kişiden Yaratan’ın ifşasıda yani 	fışkırması, yansıması da hiç kuşkusuz kişinin yansıttığı 	değeri kendi üzerinde taşıyabileceği ve hatta bu taşımayı 	gerçekleştirebileceği o değerde bir kap olabilmesi esastır.



	 	Yani bu Efendimizin “ışık ile ıslah mücadelesi” döneminde 	ifade ettiği gibi mabedin pak olması yani her tür menfinin 	işgalinden kurtarılması ve sadelik ve duruluk içinde Yaratan’ın 	suretini tam ifşa edebilecek bir düzeye hazır olması esastır. 	Ve hakikaten kişi “acılar yolunda” yani “yalnız kendi 	çıkarı için alma mücadelesi içindeki düşmüşlüğünde” 	esas olunması gereken noktanın Yaratan’ın sureti dediğimiz o 	insan insan olma noktası Mesih düzeyini göremezse ve mabedini 	yani madde içindeki varlığını Yaratan’ın saran ışığının 	kendisinden ifşası için pak kılmazsa o vakit “acılar 	yolundaki” meyveleri de esas insanın vermesi gereken meyveler 	olmayacaktır. Bu meyveler sadece meyve görüntüsündeki kainatın 	menfi değerleri olarak ortada kalacaktır.





	 	RUHSAL BİR AKSİYON





	 	Luka 13. bölümde de yine “incir ağacı” bir öğretiş unsuru 	için seçilmiştir. Burada üç yıldır meyve vermeyen bir ağacın 	kesilme talebi söz konusudur. Yani eğer bir sonuç yoksa o zaman 	sonuçsuzluk Yaratan kaynağından uzaklık anlamındadır. Çünkü 	bütün kainat sisteminde Yaratan düşünce, Yaratan işlevi ile 	sınırsızlığı sınırlılık içersinde işletmekte ve 	inanılmaz bir düzen içinde bir sonuç gözler önüne 	serilmektedir. Yani Yaratan kainatın bütünü içinde belli bir 	sabitlik görünümünü yani bütünlük sabitliğini elinde tutmuş 	olmasına rağmen aynı zamanda sürekli işler ve ürün verir bir 	hareketlilik bütünüdür. Yaratan bir manada tek bir cümle 	ifadesiyle “sevgi ve ihsan” vasfıdır. Yani adanmışlık, 	koruma ve bütünlük gibi kavramları ifade eden karşılıksız 	sevgi ve ihsan O’nun varlığının en temel vasfıdır. O zaman 	eğer buradaki misalde olduğu gibi “incir ağacı” yani 	“Yaratan’a yürüyen” kişi ürün vermiyorsa o zaman “acılar 	yoluna” yani “kendi çıkar dünyasına ve madde dünyasına” 	teslimiyeti bir manada sistem işleyişi nedeniyle şart olmaktadır. 	Oysa Luka 13’deki ifade de hemen bir merhamet eli de devrede 	çalışmaktadır ve şöyle bir ifade ile bu “acılar yoluna” 	teslime yani kesilmeye karşı gelinmektedir. “bir yıl daha 	bırak, bu arada ben çevresini kazıp gübreleyeyim”. İşte bu 	ifadelerde alttan çalışma ile yukarıdan veriliş arasındaki bağ 	bir kez daha irdelenmektedir. “neden toprağın besinini boş 	yere tüketsin?” evet, ürün vermeyen, yani manevi manada cansız 	düzeydeki kişi neden Yaratan’ın sureti olma yolculuğu için 	yaratılmış olmasına karşın bu “sevgi ve ihsan için arzuyu 	yani toprağı” boş yere yani “sadece kendi çıkarı için 	kullansın”. O zaman “cansızlığa” o zaman “acılara” o 	zaman “kendi kafasının dikine” yürümeye teslim edilsin.





	 	Burada daha önce de ifade ettiğimiz gibi esasında “incir ağacı” 	ile ruhsal bir aksiyon gözler önüne serilmek istenilmektedir. 	İman esasında yüreğin inanması, kabul etmesi, kuşku duymaması 	gibi, bir çok hissi bir arada hisseden bir kavramdır. Ama esasında 	merhamet, sevgi ve benzeri bir çok his kişinin hakikaten bu gibi 	hisleri hayatında tecrübe etmesi ve deneyimlemesi ile bir esas 	kazanmaktadır. Bu edinimdir. Oysa iman günümüz anlayışında 	birilerinin söylediği, birilerinin öğrettiği, sorgusuz sualsiz 	böyledir dediği kavramlara yürek yerine bir manada kafa tasdiki 	ile kabul demek anlamındadır. Bu yanlıştır. Bu ürün 	vermemenin temelinde kişinin esas algılanması gereken “mantık 	üstü iman dediğimiz” yani mantığın değil hakikaten hayatın 	tecrübesi ile sabitlenmiş bir imana sahip olunmaması yatmaktadır. 	Ürün yoktur çünkü ağacın bedeni içinde hakikaten işleyen ve 	topraktan beslenen can suyu yoktur. İman sadece belli ezberlenmiş 	ilahiyat kalıpları, boş ve hoş kahramanlık öyküleridir. İman 	sadece bir topluluk psikolojisidir. Ve sadece psikolojik bir 	tatmin aracıdır ve dolayısı ile iman ürün vermemektedir.





	 	EDİNİMSİZ UYGULAMA





	 	Böylesine önemli bir durumun aktarımı için madem ki incir ağacı 	bir misal olarak seçilmiştir. O zaman bu misale biraz daha yakın 	bakmak gerekmektedir. her şeyden önce bu ağacın seçilmesindeki 	birincil durum İncir ağacının yakinen bilinen bir ağacı 	olması durumudur. Bu nedenle İsra-el dediğimiz Yaratan’a 	yürüyen insanlar için güzel bir sembol oluşturmaktadır. 	Yaratan’a yürüyen insanlarda esasında halk içinde 	gözlenilebilen insanlardır. Her ne kadar zahiri ve dindarlık 	tarafı ile hakiki Yaratan’a yürüyen kişiler birbirine 	karıştırılsalar da dindarlar, oldukça dini tutuculuk içinde 	olan insanlar her ne kadar ortalıkta ayırt edilebiliyorlarsa da 	bir nebze de olsa hakiki manada Yaratan’ı arayan, O’na yönelen 	ve özellikle Mesih’i düzey yolcuları da tanınabilen 	insanlardır.





	 	Aynı zamanda incir ağacı yapraklanmadan önce yeşil incirler 	veren bir ağaçtır. Yani meyvesi varlığı ile birlikte tanımlı 	olan bir ağaçtır. Bu meyvelerden sonra yapraklarını görmek 	mümkündür. Bu da şuna tekabül etmektedir. Dünyada bir çok 	inanç sahibi insanlar ne yazık ki, manevi manada meyveler sunmak 	yerine sadece ve öncelikle yapraklarını yani “bir şey 	olduklarını, -mış gibi görünmeyi” tercih etmektedirler. Bu 	da esas manada Mesih’i düzeye yükselişin, hakiki manada 	Yaratan’dan gelip, kendi benliğini algıladıktan sonra benliği 	üzerinde yegane kaynağına dönüş yolculuğuna çıkmanın 	sonucu ürün verememe anlamındadır. Bu ürünler insan insan 	olmanın kişinin muhteşem manevi “sevgi ve ihsanının” hem 	kendisini, hem çevresini, hem ülkesini, hem dünyayı muhteşem 	bir süratle ve güzellikle islahı manasındadır. Yani kurt ile 	kuzunun bir arada oturabildiği bir dünyanın ütopyadan çıkıp 	hakikaten var olması anlamındadır.





	 	Fakat ne yazık ki, dindarlık düzeyinin bir türlü algılayamadığı 	hakiki manada gönlün Yaratan vasfını edinimi manasındaki imanın 	edinilememesi Yaratan’a yürüyen kişileri yeniden ve yeniden 	“benlik düzeyine”, “firavun diyarına”, “Adem düzeyine” 	ve elbette önce hayvan, sonra bitki ve en sonda da cansız düzeyine 	iteleyip durmaktadır.





	 	Yapraklar görülmektedir. Kişi elleriyle kollarıyla bir şeyler 	yapmaktadır. Dili ile, bir takım ibadetlere katılmakla kendisini 	 manevi manada bir yerlere yönelmiş, bir yerlere gidiyormuş gibi 	gösterme gayreti içindedir. Ama Efendimizin buradaki ifadesi ile 	kişi sadece kendisini aldatmaktadır. Böyle bir kişiye biraz daha 	“aşağıdan gayreti için, çabalaması için” bir süre 	verilecektir. Ama eğer kaosuna hakiki ıslah gelmiyorsa, saran ışık 	kişiyi “kendi benliği içindeki vaziyetini” aydınlatmıyorsa 	kişi eninde sonunda “çok yakından tanıdığı acılar yoluna” 	yani kendi “benliğine” mahkum edilmiş olacaktır.





	 	Yukarıda yeşil meyve gözükmeksizin yaprakların ortaya çıkması 	yani incir ağacının esas olması gerektiği gibi doğasının 	zıttına bir tekamül göstermesi insanların manevi hayatları 	için ikiyüzlü yaklaşımlarını tarif etmektedir. Ne yazık 	ki, özellikle Yaratan’a yürüyüş çöl deneyiminde olduğu 	gibi daima iki nesil üretmektedir. Birisi dönüşünde tükenen, 	bir diğeri ise tamlığa eren nesildir. Bu da başaklar arasında 	delicelerin olması gibi her daim ne yazık ki, manevi hayatta da 	ikiyüzlülüğün baskın olacağıdır.





	 	Kısacası yüreğin ışığı bir yolla dışa yansımaktadır. O 	zaman bu noktadan baktığımızda eğer iman edinim değil sadece 	gelenek ve görenek alışkanlıkları içinde bir takım 	bilgilenmelerin sonucu ise elbette esas unutulacaktır. Yani hakiki 	manada bir mana uygulaması yoksa teorinin de kalıcılığı 	kuşkuludur.





	 	Bu konuda Babil sürgünden bir gün öncesine atfedilen şu yazılar 	durumun o gün de ve elbette bugünde vahametini çok net bir 	biçimde ifade etmektedir;





	 	Sen, ey insanoğlu, halkın duvar diplerinde, evlerin kapıları 	önünde senin hakkında konuşuyor. Birbirlerine “Haydi, gidip 	RAB’den gelen sözün ne olduğunu duyalım” diyorlar. Halk her 	zamanki gibi sana geliyor. Benim halkım olarak önünde oturuyor, 	sözlerini dinliyor, ama dediklerini yapmıyorlar. Ağızlarıyla 	istekli olduklarını açıklıyorlar, ama yürekleri haksız kazanç 	peşinde. Sen onlar için güzel sesle sevgi ezgileri okuyan, iyi 	çalgı çalan biri gibisin. Sözlerini dinliyor, ama dediklerini 	yapmıyorlar-Hez.33:30-32





	 	Bir başka ifadeyle imanı yani hakikaten “kişinin mana anlamında 	nereden gelip nereye gittiğini bilememesi, Yaratan’ın sevgi ve 	ihsan vasfını kendi varlığında hissedememesi” ve aynı 	zamanda kendi varlığını Yaratan’ın bir parçası olarak 	Mesih’in kurtarışında ve Ruh’un saran ışığında 	algılayamaması sonuçsuzluktur. Sonuçsuzluk manevi yitiriş 	demektir. Manevi yitiriş kişinin kendini maddeyle 	kısıtlamasıdır. Maddeye teslim etmesi ve maddeyle yitip 	gitmesidir. Bu gerçek helak oluştur.





	 	ACILAR YOLUNA DÖNÜŞ





	 	Belli başlı tanınmış üniversitelerin kendilerince bir 	düzeyleri, bir standartları vardır. Dünyadaki bir çok üst 	kuruluşlar, sistemler içinde durum aynıdır, hatta dini 	düzeylerde dahi beklenilen belli başlı standart ve düzeyler 	vardır. Ya esas anlamda Yaratan suretinde olmak için standart 	nedir? Düzey nedir? Bu Efendimizin öğreti ve yaşamında insani 	algıların anlayabileceği bir biçimde “sevgi ve ihsan” 	düzeyinin ölüme gidene dek olan “vermenin” üst standartları 	şeklinde bize sunulmuştur. O zaman bu standartlar ve düzey yani 	“sevgi ve ihsan” düzeyinde kişinin manevi manada benine ölmesi 	ve dirilmesi olarak Mesih’te karşımızdadır. Bu yol bizim için 	“ben değil, sen yoludur”. Çok zorludur. Beni öldürmek ve 	Sana dirilmek zordur. Ama işte bu nedenle bu yol Mesih yoludur. 	Ruh’un saran ışığı olmaksızın çıkılamayacak bir yoldur. 	Ne yazık ki, tarih içinde bu yol diğer bir çok inancın da 	etkisiyle oldukça farklı din ve mezheplerin içinde bir manada 	yeniden “benliğindeki insana benzetilmiş” bir din olmuştur. 	Hem de efendimiz Mesih’in hiç dinden bahsetmemiş olmasına 	rağmen.





	 	Bu durumda dini düzeyler Yaratan’a bizi yönlendiren, soru 	sorduran düzeyler olarak elbette yararsız düzeyler değillerdir 	ama çoğu zaman çoğumuz bu düzeylerde birden bire madde anlayışı 	içindeki dindarlığımızda gelenek ve göreneklere ve törenlere 	takılır kalırız. Ve bu takılmamız bizi doğal olarak mana 	tekamülümüzden Mesih’in yükseliş düzeylerinde Yaratan’a 	Ruh’un rehberliğinde yükselişimizden ve dolayısı ile “sevgi 	ve ihsan O’lan’ın” bizden ifşasından fersah fersah 	uzaklaşırız. Yani bir düzeyde takılıp kalmamız bizi 	meyvesiz kılar ve o an buradaki ifadelerle ve Efendimizin öğretişi 	ile uyardığı gibi tehlike çanları bizim için çalmaya başlar. 	Çünkü birden bire kendimizi “maddesel algılar düzeyinde 	manayı değerlendirmeye hapsederiz de” fark edemeyiz bile.





	 	Ve dahi Yaratan’a paralel olmak dediğimiz yani O’nun 	vasıflarını edinme yolunda bize yol göstermeyen, yön çizmeyen 	hiçbir mezhep, öğretiş, inanç, din elbette “acılar yolunda” 	yürüyen insanı yani bizleri “mana yoluna” yani insan-ı kamil 	yoluna taşıyacak ve Mesih düzeyine ulaştıracak yollar değildir. 	Bizi o yollardaymış hissine elbette kaptıracaktır. Esasa benzer 	taklidi bir hisle taklidi bir iman yaşamamıza elbette yol açan 	bir takım gelenek ve görenek ve törenler inancı olacaktır ama 	esasında esasa bizi taşıyacak tatbiki ve hakiki iman sadece sözde 	kalmış olacaktır. Çünkü tatbiki ve hakiki imanda kişinin 	doğal iç edinimi, inancı, yani Yaratan vasıflarının kişiden 	doğal insan tavırları olarak dışarıya aksetmesi söz 	konusudur. Bu ruhta ve gerçekte tapınmanın da esasıdır. İnanç 	edinimse kalıcıdır, kalır ve hayat olur. İnanç edinim değilse 	oyalayıcıdır, kalıcı değildir ve edinimsiz uygulama kendi 	kendini yargılar ve üzerine yargıyı çeker.





	 	MANA YOLUNA DEVAM





	 	Mana yolu “sevgi ve ihsanda” edinim yoludur. Edinim anlık değil 	her günlük bir tekamül sürecidir. Tabiatın doğal ortamındaki 	bir bebeğin cenin halinden ölene kadar olan tekamülü gibi ruhun 	da tekamülü başlangıç ve sonu olmaksızın devam etmektedir. 	İşte telefondaki kayıtları sim karta sim karttakileri telefona 	geçirmek gibi “acılar yolunda olmak” telefonun kendisinde bir 	hayat sürmek gibidir mana yolunda olmak ise telefonu esas 	çalıştıran sim kartta bir hayat gibidir. Sim karta hayat ise 	“mana yolunda olmak” gibidir. İkiyüzlülük ise bu aktarımın 	olmadığı bir hayatı aktarımı varmış gibi göstermektir. 	Mesih İsa’nın yaşamı ile öğretisi ile bize sunduğu 	kurtarıcılığında ne kadar net olduğu oldukça açıktır. 	Pavlus zaten böylesine bir mana yolu yaşamının doğal olarak bir 	mana yolcusunun yaşamındaki yansıması ile birlikte tarif 	etmektedir. Yani Pavlus’un ifadesiyle “sevgi, sevinç, esenlik, 	sabır, öz denetim…”-Gal.5:22-23 gibi o bütün insanlığın 	hasretle ulaşmak istediği, beklediği hayat tarzı iman edinimi 	sonucu ruhun sunduğu o manevi meyvelerde kendisini göstermektedir.





	 	Ne yazık ki, bu hakiki manada manevi meyveler olmadıkça 	insanların Yaratan suretinde Yaratan’ın ifşasını 	görebilmeleri elbette mümkün değildir. Ve bu ifşa 	görülmedikçe insanların samimiyetle Yaratan’ın Mesih’ini ve 	Ruh’unu algılaması da mümkün değildir. Ama yine ne yazık ki, 	insanlar bu meyveleri esas Mesih’te meyve olarak algılamaktan 	ziyade sadece çağın misyoner anlayışı ile bir dine, bir 	mezhebe adam toplamayı meyve olarak değerlendirme içindedirler. 	Oysa Efendimiz şu sözlerinde dahi ne denli ne olarak esası bize 	öğretme gayretindedir “neden bana Rab diyor dediklerimi 	yapmıyor sunuz?-Lk.6:46





	 	MANA TALEBESİ





	 	O zaman Mesih’teki kurtuluşun gönenilmesi ve Ruh’ta yaşam 	bir edinim yaşamıdır. Edinim yoksa esasında ve hakikatte 	Yaratan’ı edinim olmadığı için esas manevi manada Mesih’i 	düzeyde bir uygulama da yoktur. Elbette koca koca harflerle din 	isimleri, mezhepler, gelenekler, uygulamalar olsa da esas yoktur. 	Esas yüreğin gönül gözünün hakikaten Yaratan ışığına 	açılmasıdır. Bu ışık Ruh’un yani Yaratan’ın o 	algılayamadığımız saran ışığı dediğimiz yaratış 	hazzının içimize girmesi ve Mesih’e yol açması ve yüreğin 	Mesih’leşmeye yönlenmesidir. Yüreğin almadan verme moduna 	geçmesidir.





	 	O zaman bir mana talebesi manevi manada vaat edilen o manevi 	topraklara yani arzulara girmeye hazırlanan çöl tecrübesini 	aşabilmiş bir Mesih talebesi gibidir. Bu meyvelerle dolu bir 	yaşamla vaate ulaşana dek hep talebedir. Hoca olamaz. Hoca 	uyandırandır. Henüz yürek uyanıp binler meyvelerle Yaratan 	vasfı olan hakiki karşılıksız sevgi ve ihsanı ifşa etmedikçe 	uyandıran olacak değildir. Ve “bu hal” bu durum yukarıdan 	verilmedikçe alınan bir durum değildir. Aşağıdan gayret, 	yukarıdan uyandırılış, aşağıdan çaba, yukarıdan davet bir 	döngü halinde Yaratan’ın nurunda bizi Mesihi seviyeye 	çekecektir. Oysa burada dikkat edersek Efendimizin öğrencileri 	hakiki iman edinimini edinmeksizin dindarlık taslayanların halini 	değil madde olarak gördükleri ve kuruduğuna şahit oldukları 	“incir ağacının” halini sordular. Yani “mana talebesi” 	oldukları halde bu Efendimiz Mesih’in o muhteşem öğretişi ve 	ruhani uyandırışını bir türlü idrak edememişlerdi.





	 	Ve bir ayrıntı daha buna rağmen Ruh’un meyvelerinin bütün 	örneklerini en üst ve Mesihi düzeyde kendi üzerinde taşıyan 	kurtarıcımız Efendimiz Mesih İsa bu durumda onları azarlamıyor 	ve Ruh’un meyvelerinden bahsederken bir diğer taraftan da bunu 	yine kendi hayatı ile gözler önüne seriyordu.





	XX. VAY HALİNİZE! (Matta 23:1-39)





	 	Size söylediklerimi yapın, ama onların yaptıklarını 	yapmayın- Matt:23:3



	 	İnancın edinim olduğunu defalarca tekrarlayıp durduk. Evet, 	inanç gerçekten Yaratan’ı edinme hareketidir. Ve O’nun 	niteliklerini yani özetle iki kelimede toplayıp “sevgi ve ihsan” 	olarak ifade etmeye çalıştığımız bütün niteliklerini 	esasında bizim üzerimizden yansıtmaktır. Bu yansıtma gerçekten 	büyük bir iç çalışmayı ve iç ıslahı gerektiren bir 	çalışmadır. Bu nedenle bu çalışma öncesi saran ışık 	Kutsal Ruh’un açtığı gönül yolu ve daha sonra gönüllerin 	sultanı olan Mesih İsa’nın orada manen yerleşmesi ile kişiyi 	Yaratan yoluna çıkaracak ve kurtuluş yolculuğunda “Yol, yaşam 	ve gerçekle” bizi buluşturacaktır.





	 	Böyle bir edinim inancında Efendimiz İsa’nın söylemleri 	sadece söylem olmaktan çok ötedir. Çünkü daha önceki 	bölümlerde ifade ettiği “Allah’ı bütün yürekle sevme ve 	dostunu kendini sevme” öğretisini bütün kutsal yazıların 	temeline yerleştirmekle esasında “alma ve verme” gerçeğini 	vurgulamak istemektedir. Yani Mesih’in yolu Yaratan’a yürüyüşün 	esaslı ve tek yoludur. Çünkü bu yolda artık sağ ve sol orta 	yol olmuştur. Bu yolda artık sağa ve sola sapma yoktur, olamaz. 	Çünkü netlik vardır ve çünkü saran ışık Yaratan’ın 	işlevi, Yaratan düşüncesinde şekilleneni artık Oğul’da 	insanın bağrına nakşetmektedir. O zaman bu bir Mesih yoludur, bu 	yolun yolcuları esasında Mesih kapısından içeriye, o manevi 	dünyaya yani dönüşüm ve değişimle her günün yaşanılıp 	aşıldığı ve Mesih’in sürekli yükseliş hareketliliğinde 	Yaratan’a yükseldiği o manevi “yeni hayat mabedine ayak 	basmışlardır”. Onlar artık bu ortamda belki aynı dünyada ama 	çok farklı manevi düzeylerde Mesih talebeleridir. Onlar öğrenci 	değildirler çünkü öğrenci öğrenendir. Onlar talebedirler 	esaslı bir biçimde Yaratan ışığının ifşa olunduğunun 	yegane temsilcisi Mesih düzeyinde onlar hakiki manada “nurun 	talebeleridir”. Çünkü bu seviyede artık “kişinin kendi için 	alması durdurulmuş alınan önce Yaratan’a ve sonra Yaratılana 	bir Yaratan sunumu şeklinde yani karşılıksız yani lütufla 	sevgi ve ihsan formatında sunulmuştur. Bu taska uyan her bir 	yükseliş Yaratan’a yürüyüşün göstergesidir. Bu taska 	uyumsuz her bir yükseliş görüntüsü adeta meyvesiz yapraklanmış 	ağaç misali insanlığı hayal kırıklığına taşıyan bir 	yanılsamadır, ilizyondur.





	 	YANLIŞ VE EKSİK ALGI





	 	Esasında yanlış inanç, doğru inanç hakikatin yanlış ve eksik 	algılanması sonucunda ortaya çıkan bir takım manevi ifade 	biçimleridir. Hakikatin sağa sola bükülmesi yanlışları ortaya 	çıkarmakta ve bu yanlışlarda özellikle hakikatin 	edinimsizliğinde farklı farklı bir çok inançları 	doğurmaktadır. Yani bazen hakikate sahip olduğu halde insanlar 	bu hakikati hep dışta tuttukları ve bir takım kalıplara 	döktükleri için yine yanlış bir inanç oluşturabilirler. 	Böylelikle doğru içindeyken bile kişi kendi eğriliğini 	oluşturabilir. Bu acıdır ama gerçektir. Ellerinde hakikat olup 	çok sağa sola sapmış örnekler bulmak mümkündür. Çünkü 	insan sürekli olarak eksikliğin timsalidir. Yaratılış itibari 	ile zaten eksiktir. Bu bağlamda gayesi tamlığa tekamüldür.





	 	Bu tekamül hattında kendi ürünü olarak ortaya çıkardığı 	her bir üründe bir eksiklik ifşası söz konusudur ve doğal 	olarak kainatta hep eksikliklerin yansıması söz konusudur. Eğer 	bir yanlışlık aranıyorsa “herkes günah işledi” ifadesinde 	net görüldüğü gibi her şey zaten yanlış olacaktır. Demek 	ki, mesele evvel emirde insanı ıslah edecek ve insanı bu 	durumundan kurtaracak esası tam olarak tespit etmektir. Bu esasta 	ancak yüreğe, içe hükmettiği ve içte çoğaldığı şekliyle 	kişiyi “benlikten BEN O’lana” taşıyacaktır. Ve bu yol 	Mesih’in yoludur ve yukarıya yükseklere yani üst akıl 	bağlamında, manevi yükseklik bağlamında kişiyi içerden 	Yaratan’a çeken ve kendi benliğine, günahlılığına ölümünü 	sağlayan bir bağışlama sonucu yukarıya çeken bir güç 	olacaktır. Bu kurtarıştır, bu kişinin “kendi için alma 	bencilliğinden” daha başka bir tarifle “günahlılığından 	kurtarılmasıdır”. Bu nedenle bu yol tek olmalıdır. Çünkü 	kişi kararı ile inançlar yanlışların timsali olacaktır. Çünkü 	en doğruda bile insan kainat tamlığında zaten eksiktir. Zaten 	tam değildir. Tekamül yolu, ruhsal gelişim ve ruhsal 	transformasyon yolu bu nedenle hep açıktır ve bu yola giriş 	için bir dergah yani “giriş kapısına” ihtiyaç vardır ve bu 	da Mesih’in kapısıdır, Mesih’in dergahıdır ve bu dergah 	kapı içinde kapıdır. Yani her bir kapı kişiyi bir başka 	kapıya getirmektedir ve her bir kapı bir başka yüksekliklere 	 açılmaktadır.





	 	Bu nedenle burada bu kapının önünde aynen yaprakları olup 	meyveleri olmayan incir ağacı misali duranlara karşı bir manada 	Efendimiz İsa Mesih bir net ayırım öğretisi geliştirmektedir. 	Talebelere edinilmemiş inancın akıbetini göstererek esasın 	yukardan verileni edinmekle mümkün olacağını ifadeye 	çalışmaktadır. Yukarıdan verilen Mesih düzeyi kişiye saran 	ışığın açtığı ve hazırladığı gönül noktasından 	girecektir. Bu yukarıdan veriş yoksa o zaman sadece “deyiş” 	vardır. Ve “deyişler ya da söyleyişlerde” efendimiz İsa’nın 	ifade buyurdukları gibi “esas ben senin için kimim?” şeklinde 	bir soruya muhatap olacaklardır. Evet, esas “benim için Mesih 	kimdir? Nedir? Ne için önemlidir?”.





	 	İsa Mesih hep pratik ve teori arasındaki farkları aleni bir 	biçimde ortaya döken ve sonra bütün bunların üzerinde esası 	yani yolu, yaşamı ve gerçeği gösteren Yaratan’ın işlevinde 	sonucu bize taşıyandır. Bu nedenle bütün hayatı ile kurtuluşu 	bir araya getirmiş sağ ve sol kolonu yani olumlu ve olumsuzu 	“sevgi ve ihsanda” yani Yaratan’ı edinme formatında, O’nunla 	form eşitliğinde sonuca bağlamış ve bütün talebelerinden de 	aynı şeyi istemektedir.





	 	İyi yaşamak, iyilerin sıralandığı bir emirler zinciri değil 	esasında çıplaklık içinde doğallığın bir sonucudur. Yani 	“tabiata uyum” prensibinde teori ve pratiğin orta noktada 	buluşması “denge prensibinin” baş tacı edildiği bir noktada 	sabitlenmesidir. Bu sabitlenme içinde esasında bu orta nokta iyi 	olan noktadır. Bu nokta abartısız ve tabidir. Bu orta nokta 	esasında insan-ı kamil noktasıdır. Ve bu nokta yol ve yaşam 	noktasıdır.





	 	EDİNİMSİZ İNANÇ





	 	Bu noktada İsa Mesih’in döneminin aşırı dindarlarını inanç 	ediniminin önemini vurgulamak için bir kıyaslama örneği olarak 	kullanması esasında sadece o döneme hitap eden bir kıyaslama 	örneği değildir. Özellikle inanç tarihine baktığımızda 	bütün tarih boyunca bir çok kereler aşırı fanatik inanç 	sahipleri ve guruplarının sürekli olarak inançlar adına sürekli 	olarak negatif etkilerle toplumlara hükmettikleri, etkiledikleri ve 	hatta büyük savaşlara, acılara, ızdıraplara ve işkencelere 	yol açtıkları oldukça nettir.





	 	Çünkü fanatizm edinimden ziyade kendi içsel olarak beninin aşırı 	alma arzusunu tatmini aramaktadır. Yani talebi sırf kendi inanç 	hazzının tatmini için herkesin kendisi gibi düşünmesinin 	peşinde koşmaktadır. Bu dünyada bir çok inanç için söz 	konusudur. Bu tarz bir düşünce kendisi gibi düşünmeyeni 	önünden silip süpürmeyi hedeflemektedir. İşte bu noktada 	Mesih İsa döneminin inanç fanatiklerini işaret ederek esas 	edinim inancının bütün inançlar üzerinde Yaratan suretini ifşa 	etmek olduğunu müjdelemeye çalışmaktadır. Hatta böylesi bir 	zorlu bir değişim için yani fanatizmden hakiki imana geçilmesini 	sağlamak için kendisini ortaya koymakta ve bütün insanlığa 	Mesihi düzeyin kurtarıcılığını ilan etmektedir.





	 	Burada İsa Mesih’in özellikle eleştirdiği Ferisiler esasında 	inancın kaidelerini ve esaslarını bilen ve harfiyen yerine 	getirmeye çalışan bir guruptu. Bu nedenle Ferisi ismiyle 	anılıyorlar ve elden geldiğince kendilerini kutsal kılmaya, 	günahtan uzak durmaya çalışıyorlardı. Kısacası samimi bir 	dindarın elden geldiğince yaptıklarını yapıyorlar ve dışardan 	bakıldıklarında da bu dindarlıklarını yansıtıyorlardı. O 	zaman burada şu soruyu sorabiliriz; madem Ferisiler bu kadar iyi 	bir dindardılar neden Efendimiz tarafından böylesine bir 	kıyaslamada negatif tarafı oluşturdular?





	 	İşte bu soru önemlidir. Bu soru o gün içinde bugün içinde çok 	önemlidir. Mesih İsa'da kurtuluş bulduklarını söyleyen ve 	hatta İsa Mesih’e tamamen tabi olduklarını söyleyen bir çok 	kişi için de bu soru önemlidir.



	 	Aslında o gün yapılanlar neyse ve ne gibi bir eleştiriye tabi 	olunduysa bugünde isterse Mesih İsa adında olsun aynı formattaki 	dindarlık tavırları elbette aynı Mesihi eleştirilere yine tabi 	olacaktır. Burada yanlış olan nedir? Burada yanlış olan 	Yaratanı doğal yaşamımızın bir parçası olarak edinmemiz 	sadece inancı Yaratana ve bununla birlikte bir çok esasa, prensibe 	dıştan yaklaşmış olmamızdır. Daha başka bir tabirle söylemek 	gerekirse yanlış olan inançları sadece yapmaktır ve Mesihin 	kurtuluşunda ve Ruh’un rehberliğinde İsa Mesih’in hayatını 	bir yaşam olarak ve öğretilerini bir yaşam olarak yaşayarak 	Mesih olmak değildir. Yani Yaratan’da O’nun Ruh’u da, O’nun 	Mesih’i de esasında hep dışarıda bırakılmıştır. Ve sadece 	bu “inanç ediniminin” bir anlamda küçük ve cılız bir 	yansıması olan ve inandığını söyleyenin dıştan görünümüne 	etki eden bir hareketler bütünü dışardan görülmektedir. 	Yaratan’ı hakikaten edinmeye ve O’nunla Mesih’inde ve 	Ruh’unda “form eşitliğine” ulaşmamızı engelleyen durum bu 	durumdur. Yani inancı edinmeksizin sadece dıştan gördüğümüz 	kadarıyla "taklit" etme. Biz bu tarz, edinimsiz inanç 	yaşama durumuna "taklidi iman'da" diyebiliriz.





	 	TAKLİDİ İMAN VE SONUÇLARI





	 	Esasında bu durum yani içimizde Yaratan'ın vasıflarının yer 	etmesinden kaynaklı olmayan sadece öğrenilmiş bir iman ve inanç 	algısından neşet eden hareketler bütünü insanda sadece 	farkında olsa da olmasa da bir ikiyüzlülük, bir hissizlik ve bir 	gurur durumu oluşturmaktadır. Bu oluşturulan durumlarda doğal 	olarak hem dindar kişiyi daha sert bir hale getirmekte hem de 	esas maneviyatını olması gereken yerden uzaklaştırmaktadır. Ve 	dindar farkında olmadan taklidi imanın o istenilmeyen üç 	yansımasını çok daha derin bir biçimde varlığından 	yansıtmaktadır;





	 	1.İkiyüzlülük

	 	Taklidi iman ve inanç uygulamaları içinde kendi dindarlık 	çerçeveleri içinde yaşayan ve hiç bir zaman Yaratan'ın sureti 	olma yolunda Yaratan'ı edinmeyi algılayamayan kişiler çoğunlukla 	yaptıkları ile yani dışarıya yansıttıkları ile gönül 	itibari ile esas arzu ettikleri arasında hep bir tezat 	yaşamaktadırlar.



	 	Yani bu durumda bu kişiler için inanç bile esasında "kişinin 	kendi çıkarı için alma" eylemine dahil edilmiş olmaktadır 	ve bu tarz kişilerin inançları bir gönülden "sevgi ve 	ihsan O'lanı" yansıtma olarak kendini gösterememiştir. Bu 	nedenle hep bir cennet kazanımı ya da günlük ihtiyaçlara 	karşılık bulmak gibi ya da kısa vadeli başarılar, ruhsal 	rahatlamalar edinmek gibi kişinin kendi içsel ve çoğunlukla 	manevi ihtiyaçları peşinde gönülle aklın ya da bedenin bir 	arada kararlı bir biçimde Yaratanı ve vasıflarını bir türlü 	edinmediği bir iman yaşanmaktadır. Bu bir manada "taklidi 	imanın" yani "manadan uzak", "-muş gibi" 	imanın yaşanması dolayısıyla "ikiyüzlülüktür". 	Çoğu zaman dindar bunun farkında bile değildir. Bu farkında 	olmama durumundan ötürü İsa Mesih oldukça yetkin bir biçimde 	ve sert konuşmaktadır.





	 	 2.Hissizlik

	 	Diğer tarafta bu durumdaki kişiler sürekli olarak kendi 	inançlarının esas ve prensiplerini hep başkalarını da kendi 	saflarında görebilme sevdası ile başkalarına aktarma 	durumundadırlar. Ama ne yazık ki, çoğu zaman karşı tarafı 	hissetme durumunda bile değillerdir. Yani kısacası karşıyı 	hissetme insan seviyesi olduğuna göre bu seviyede 	olamamaktadırlar. Çünkü hissettikleri sadece başkalarını 	kendilerine benzetme arzusunun o saldırganlığı içinde yine 	"kendileri için almanın" doruklarında kendilerini 	hissetmeleridir. Karşıdakinin durumunu hissetmeksizin kendi 	yapamadıklarını dahi sürekli karşıya empoze etme durumu 	içindedirler. İşte bu "taklidi imanın" bir manada 	"kendini dindar olarak tarifin ve buna kişinin kendisinin de 	inanmasının" bir sonucudur.





	 	3.Gurur

	 	Ve elbette bu "ikiyüzlülük" ve arkasından "hissizlik 	hissi" ile hareket sürekli benliğe yönelik durumundan ötürü 	kişiyi "gurur" dehlizine taşımış olacaktır. Gurur 	ise esasında Yaratan'a tamamen zıtlık anlamındadır. Çünkü 	her şeyden önce Mesih İsa'nın "Sevgi ve İhsan O'lanı" 	tamamen alta çekme gayesinin dışında bir durumdur. "Ötekine 	hizmet" prensiplerini de tamamen allak bullak etmektedir. 	Yukarıdan vermek için almak ilkesi tamamen ayaklar altına 	alınmıştır. Böylelikle de "Allah'ını bütün yüreğinle 	sev ve dostunu kendin gibi sev" ilkesi de otomatik olarak 	ortadan kalkar.





	 	MANEVİ AKIL





	 	Manevi akıl “hocanın uyandırmasında mevcut olan akıldır”. 	Manevi akıl bir takım bilgilerden hareketle sadece kendi 	bilgeliğini satan değil, yaşama yaşam katan bir yaklaşımdır. 	Manevi akıl hakikaten yukarıdan verileni aşağıda uygulanır 	kılandır. Üstü alta çekebilen ve altı üste 	yaklaştırabilendir. Elbette böylesi bir hocanın Efendimiz İsa 	Mesih’te gördüğümüz gibi kutsal yazılar gibi arka planı 	tamamen dolu olması esası vardır. Günümüz açısından 	bakarsak elbette belli ve gerekli bir mürekkep yalamışlığı ile 	daha da öte “genel vahiy” olan kainatı ilgilendiren bütün 	bilimlere ve “özel vahiy” olan kutsal yazılara ilişkin 	bilgilere vakıf olabilmesi esastır. Ama bütün bunlar “saran 	ışığın” yani “kutsal Ruh’un” Yaratan düşüncesini 	işlev ile etkin kılan o üst manevi akılda yönlendirilmesi 	esasında sadece ötekine hizmet aşkıyla kullanılması ve yalnız 	ve yalnız “Yaratan’ı yüceltme ve O’ndan haz alma” 	prensibinde sunulması esastır.





	 	Oysa burada Mesih İsa’nın tarif ettiği aşırı dindar 	kişilerin yaklaşımlarında makam ve ünvanların önceliği 	dikkatleri çekmektedir. Şimdi bunları okur okumaz burada bütün 	inanç tarihinde bir çok din adamını ve dindarı ya da aklı 	başında mezhepleri ortadan kaldırmak ve saygısızlık yapmak 	elbette ki yine kutsal yazılarda Mesih İsa’nın başka 	öğretileri ile de yine tezat teşkil edecektir. Yani amaç kimseyi 	konumunda yargılamak değil, kendimize bakıp yüreğimizin 	esas nelerin peşinde olduğunu tespit etmek esastır.





	 	Elbette kutsal yazılar temelli maneviyat öğretişi sunacak olan 	talebeler yetiştirecek hocalara ihtiyaç vardır, elbette ki bir 	araya gelindiğinde ibadetlere öncülük edecek samimi insanlara 	ihtiyaç vardır. Elbette Yaratan’a yürüyenlerin yürüyüşlerinde 	kendi olgun, aklı başında önderleriyle birlikte hareket etmeye 	ihtiyaçları vardır. Ama Efendimiz İsa’nın ifadesinden 	anlaşıldığı üzere maneviyatta hiçbir şey madde dünyasında 	olduğu gibi değildir. Maneviyatta her şey esasında sadece 	“Yaratan’ın sureti olarak sevgi ve ihsan O’lanı” 	yansıtmak ve “ötekine hizmettir”.





	 	VE İNSANİ AKIL





	 	Oysa insani akıl yani buradaki aşırı dindar önderlerin 	tavırları özellikle yedi noktada tamamen eleştirilmektedir. Her 	bir noktada Mesih İsa bu tavırlarından ötürü bu önderlere 	"vay halinize!" gibi oldukça dikkat çekici bir ünlemle 	hitap etmektedir. Gerçekten de bu bir manada "özünüzle 	sözünüz aynı değil" şeklinde çok önemli bir ifadedir. 	Ve hakikaten de Yaratan'a yürüyen kişinin, Mesih İsa'da 	kurtuluşu tatmış ve kendi nefsine ölmüş olan kişinin Kutsal 	Ruh'ta özü ve sözü bir olan kişi olması esastır. Ve dolayısı 	ile bu eleştirilen noktaları elbette "üst akla tutunan" 	ve "manevi aklı" izleyen bir kişi hayatından çıkarma 	durumundadır. Çünkü İsa Mesih kendisini sevme ile buyruklarına 	harfiyen uyma arasında bir bağlantı kurmakta ve bütün 	talebelerini kendi düzeyine getirmeyi arzulamaktadır. O zaman bu 	önderler aracılığı ile topluma yansıyan ve samimi bir 	Yaratan'a yürüyenin yapmaması gereken bu yedi nokta nedir?





	 	1.Yolu insanlara zorlaştırmak- Tarih boyunca kendilerini 	dindar ve hatta dini konularda çok üst düzeyde hisseden bir çok 	kişinin farkında olarak ya da olmayarak takındığı bu tavır 	gerçekten de Yaratan'ın ışığına oldukça büyük bir engel 	teşkil etmektedir. Ne yazık ki, bu tavır içindeki kişiler bir 	manada "kraldan çok kralcı misali" kişileri arayan 	Ruh'un saran ışığını kendi tekellerine alma gayreti 	içindedirler ve bu gayretle Yaratan'ın yarattığı insanı ile 	ilişkisi arasında Yaratan'ın Ruh'unda ve Mesih'inde sağladığı 	o muhteşem kurtuluşa akla hayale sığmaz engeller 	oluşturmaktadırlar.





	 	2.Yolun yolcularını şaşırtmak- Mesih'in yolunda "alma 	arzusunun" "sevgi ve ihsana" dönüştüğünün 	bilincinde olan yeni yol dostları için zaman zaman inancı 	edinmemiş ama sadece bir yaşam esası ve prensibi olarak takliden 	yaşayan önderler büyük bir sürçme taşı olurlar. Çünkü 	bütün söylediklerinin aksine "kendi çıkarları için alma 	arzularının belki de sıradan bir insandan daha gelişmiş olarak 	işlemesi" bu kafa karışıklığının yegane nedenidir.



	 	Zaten bu nedenle Efendimizin bu sözleri bu noktada yerini 	bulmaktadır; Tek bir kişiyi dininize döndürmek için 	denizleri, kıtaları dolaşırsınız. Dininize döneni de 	kendinizden iki kat cehennemlik yaparsınız sözleriyle 	efendimiz bu durumu oldukça net bir biçimde dile getirmektedir.





	 	3.Yolda önemsizi önemli kılmak-Yaratan'dan kopup gelen Ruh 	için en önemli olan şey Yaratan suretine tam olarak bürünerek 	Yaratan'ı yüceltmek ve O'ndan sonsuza dek haz almaktır. Bunun 	için Mesihi düzeyde "dönüşüm ve değişimi" 	edinimleri esastır. Ve elbette Efendimizin buyruklarında "sevgi 	ve ihsan O'lanı" yansıtma yolunda "sevgi ve ihsanı 	yaşama" esas olandır. Fakat ne yazık ki, aşırı dini 	kaygılar içindeki bir çok önder edinimsizliğin hissizliğinde 	nasıl yemin edilir. Neyin üzerine yemin edilir, neyin üzerine 	yemin edilmez gibi konuları insanlara dayatma çabası 	içindedirler.. Ve çok ilginçtir ki, çoğu zaman bu uygulamalar 	daha ziyadesiyle çıkar üstüne oturmuş olan uygulamalardır. 	Burada da mabet üstüne edilen yeminler geçersiz kılınabilme 	şeklinde bir örnekle örneklendirilmektedir ama diğer tarafta 	eğer mabet içindeki altın üzerine bir yemin söz konusu ise bu 	yeminin yerine getirilmesi gerekliliği öğretilmektedir. Oysa 	efendimiz “yeminleri şu şekilde, bu şekilde yapmak lazım” 	demek yerine “yemini” tamamen ortadan kaldırıp kişileri 	“evetiniz, evet, hayırınız, hayır” noktasına getirmektedir. 	Yani oldukça net. Ve teorinin pratikle kucaklaştığı biçim 	Efendimizin temel öğretiş prensibidir. Ve insanlar ancak böyle 	bir netlikte içleri ve dışlarının bütünlüğünde Mesih’te 	Ruh’un doluluğunu yakalayarak Yaratanla form eşitliğine doğru 	hareket edebilirler.





	 	4.Yolda önemliyi önemsiz kılmak- Yolun yolcusu Mesih'in 	kurtarışında Yaratan'a yükselen kişi için artık esas olan 	kendi iç kaosunu Mesih'teki yeni hayatıyla sürekli ıslah 	etmesinden başka bir şey değildir. Sevgi ve İhsanı yaşamak, 	bunu yansıtmak, yani sürekli Yaratan'ın Ruh'undan alarak Mesih'te 	biçimlenmek. Elbette bunu yaparken kutsal yazılardaki "ondalık" 	gibi yine kişiyi "kendi alma arzusundan ihsana" getirmeye 	yönelik ve sırf ıslahı için önem teşkil eden uygulamaları da 	yapacaktır ama bunlar en önemli şeyler değildir. En önemlisi 	Mesih'te biçimlenme Yaratan'ı yansıtmadır.





	 	Yani adaletin, merhametin, sadakatin Yaratan yolundaki kişiden 	ışık ışık aksetmesidir. Ama ne yazık ki, dini bütün olarak 	kendilerini takdim eden bir çok önder için esas olan temel inanç 	edinimi prensipleri değil inanç uygulamalarının ayrıntılarıdır. 	Ve çoğu zaman ayrıntılar içinde boğulan insanlık Yaratan'ı 	edinmeksizin yeniden "acılar yoluna" döner.





	 	5.Yolda görüntüyü kurtarmak-Bazen ibadetler esnasında 	bile olmazsa olmazlar vardır. Mesih İsa'nın "Ruh'ta ve 	gerçekte ibadet" öğretisine rağmen ve daha bir çok net 	öğretilerine rağmen ne yazık ki, bir çok inanç önderi 	konumundaki kişiler yüreğin ışığı alıp almaması ve bu 	ışıkla yüreğin ıslah olup olmamasına bakmaksızın sadece 	dıştan görüntünün ne denli kutsal ya da dindar gösterip 	gösteremeyeceği gibi konular üzerinde gayret göstermektedirler. 	Oysa bu konuda Efendimiz için yapılmaması gereken bir tavır 	olarak irdelenmektedir. Ve bu durumda devam eden kişiler için yedi 	kez tekrarlanan "vay halinize" ifadesi esasında bu 	durumun devamının ne denli vahim olduğuna işaret etmektedir.





	 	6.Yolu kendi çıkarına kullanmak- Buraya kadar sayılan ve 	yapılmamasının esas olduğu söylenilen tavırların sürekli 	olarak yapılmasının arka planında elbette "kişinin 	egosunun" ne denli etkin olduğu oldukça belirgindir. Esasında 	kişi her şeyde olduğu gibi eğer "alma arzusunu" ihsan 	için ıslah edemiyorsa o zaman her ne kadar kutsal olmaya çalışırsa 	çalışsın her şeyi kendi çıkarı için kullanmaya 	başlayacaktır. Bu dün böyleydi ve bugünde böyle ve yarında 	böyle olacaktır. Yürek Yaratan'ın ışığı ile ıslaha tabi 	olmadıkça bütün inançları hep yüzeysel kalacak ve hep kendi 	alma arzusuna kendi kendini esir edecektir.





	 	7.Yolun esas öncülerini yok saymak- Daha önceki 	"eksiklikten tamlığa" yol haritalarında olduğu gibi 	burada da bu kez yapılmaması gerekenler "yol haritasında" 	altı ana noktada Yaratan ışığını iten tavırlar elbette 	yedinci noktada kişiyi en kötü dereceye getirmiş olacaktır. Bu 	nedenle bir çok aşırı dindarlar ne yazık ki, isteyerek ya da 	istemeyerek sırf böylesi önemli bir konuyu yüreklerinin değişimi 	için bir edinim olarak kullanamamalarından ötürü ve 	yüreklerinin Yaratan ışığından mahrum kalmasından ötürü 	Yaratan'ın doğasına en zıt olan şeyi yapmışlardır. Bu da 	öldürmedir.





	 	Görüldüğü gibi "inancı edinim" olarak almamanın 	sonucu yapılmasının büyük yanlış olduğu vurgulanan bu yedi 	noktanın yapılması, kale alınmaması kişiyi "helak’a" 	götürmektedir. Bu helak elbette "acılar yoludur".





	YARATAN YOLUNDA 	YAPILMAMASI GEREKENLER





	 	1.Yolu insanlara zorlaştırmak

	 	2.Yolun yolcularını şaşırtmak

	 	3.Yolda önemsizi önemli kılmak

	 	4.Yolda önemliyi önemsiz kılmak

	 	5.Yolda görüntüyü kurtarmak

	 	6.Yolu kendi çıkarına kullanmak

	 	7.Yolun esas öncülerini yok saymak





	XXI. SON GÜNLER (Mt.24:42-51)





	 	Sakın sizi kimse saptırmasın!... O günü ve saati ne gökteki 	melekler, ne de Oğul bilir, Baba'dan başka kimse bilmez.- Mt.24:4 	ve 36



	 	Sınırsız bir zaman ve mekan içinde, sınırlı olan insan 	sürekli olarak kendisine bir yol aramakta ve sürekli olarak 	kendisinin bulunduğu mekan ve zaman birimi içersindeki yerini 	tespitle birlikte nereden gelip nereye gittiğini sorgulama gayreti 	içindedir. Bu sorgulama gayreti içinde "kendi alma 	arzularında gelişmiş" ve bir başka deyişle "kendi 	acılar yolunda" pişmiş olan bazı insanların sözde gaipten 	haber verme çabaları da bu merak içindeki insanı bir takım 	bilinmezi bilme arzusu içinde tutuşturup durmaktadır. Kimisi bu 	bilmeyi korkularından kurtulmak, kimisi ise bu bilme işini kendi 	başarısına başarı katmak kaygısıyla yapmak istemektedir. Ama 	ihtişam sahibi Yaratan'ın yarattığı ve Yaratan'ı düşünme ve 	işlev konusunda bir zerre dahi olsa yansıtma durumunda olan insan 	elbette tekamül yolunda hep sorgulayacaktır. Çünkü bu 	sorgulaması kainattaki esas yaratılış gayesinde insanın elbette 	Yaratan'dan Yaratan'a yolculuğunda madde dünyasında da mana 	dünyasında da büyük keşiflerde imzası olması için mevcuttur. 	Zaten bu durum üzerine halk edilmiştir.





	 	SONA TAŞIYAN "MANA YOLU"





	 	Öyle ya da böyle esas olan yaşadığımız anın gerçekliğinde 	var olan muhteşem kainat sisteminde bildiğimiz kadarını bilmeye 	devam ederken insan olarak Yaratanı edindikçe farkındalığımızın 	artmasında manevi olarak bir çok seviyelere doğru hareket 	edeceğimiz de bir gerçektir. Ve bu hareketlilik istesek de 	istemesek de bizi "sona" taşıyacaktır. Yani neyin 	sonuna şu an içinde bulunduğumuz ve olmamız gereken noktanın 	sonuna. Fakat "genel vahiy" olan kainat kitabından da 	okuduğumuz gibi esasında "her bir son yeni bir başlangıç" 	oluşturmaktadır. O zaman neyin sonuna ve neyin başlangıcına 	yürüdüğümüzü elbette net olarak görebilmek mümkün 	değildir. Dokuz ay on günlük bir "ana rahmi" serüveni 	son bulduğunda inanılmaz muhteşemlikler bizi kucaklamaktadır.





	 	Ya bu muhteşemlikler son bulduğunda bizi ne kucaklayacaktır? Yani 	zaten devam edilen döngünün doğallığı bizi merak ettiğimiz 	her istasyona istesek de istemesek de getirecektir. O zaman 	önemli olan bunun farkındalığında sürekli Yaratan'a bakıp 	Mesih'inde ve Ruh'unda günlük serüvenimize bir görev şuuru 	içinde ve O'nu yüceltip O'ndan haz alarak devam esas olması 	gerekendir. Oysa bu esas hep kenara itilmektedir.





	 	Yani insan kendi iç yolculuğunda "acılar yolundan" 	büyük bir sıçrama ile "mana yoluna" geçip kendi iç 	derinliğindeki karmaşaları Yaratan'ın Mesih'inde ve Ruh'unun 	rehberliğinde "ıslah" edebildikçe esasında kendisine 	büyük bilinmez olan kendi kapısı açılmış olacak ve orada 	yani sınırlı içinde "sınırsız O'lanla" 	Yaratan'ı bulduğu için o büyük tatmin ve haz içinde esasında 	bir insan için bilmek istediği ya da varılması gerekli en üst 	noktaya varmış olacaktır. Bu noktada hiç bir zaman birilerinin 	peygamberliklerinin bir sonucu "bir falcı misali şu olacak bu 	olacak" demesiyle bağlantılı değildir. Eğer böylesi bir 	sona ilişkin gün ve zaman tayinini Yaratan'ın Mesih'i, Oğul yani 	manevi manada mirasçı olan bilmiyor ve üst alemlerin melek 	dediğimiz bütün işlevleri algılayamıyorsa tarih içindeki 	diğer önder konumundakilerin ya da peygamberlik iddiasındaki bazı 	kişilerin böyle bir sona belli tahminler yürütmeleri elbette ki 	sadece kişilerin alma arzuları, kendi benlerini tatminden başka 	bir şey değildir. Bu hem yukarıdan verilen uyandırılışa hem 	de Yaratan'ı edinme konseptine aykırıdır. Çünkü 	Yaratan'ı edinme Mesih İsa'da ifşa edildiği gibi "kişinin 	dostu uğruna kendini feda" etmesi prensibinde kişinin 	"nefsini inkarı ve haçını yüklenip Mesih'i izlemesi" 	prensibi üzerine binadır. Oysa "geleceğe ilişkin bazı 	kutsal yazıların kaleme aldığı ve çoğunlukla o dönemde 	olacak olayları hem de bir çok mecazlarla anlatan yazılara 	bakarak çıkarımlarda bulunmaya çalışmak" şu ana insan 	olarak değer vermeksizin ve Yaratan'ı şimdi görmeksizin 	sanki ilerde bir illizyona işaret edermişçesine bir kişilere 	bağlı umut üzerine yaşam kurmaktır. Oysa Mesih İsa'nın 	ifadeleri nettir "Yol, gerçek ve yaşam ben'im" ve aynı 	zamanda "beni seven buyruklarımı yerine getirir". Ve 	dahası en büyük emir "Yaratan'ı bütün yürekle sevmek ve 	 dostunu yani insan kardeşini kendin gibi sevmek" ve sonsuz 	yaşam "Tek hakikat O'lan Yüce Yaratan'ı ve Mesihini 	tanımaları" şeklinde bir "dönüşüm ve değişim" 	hayatıdır ve bu hayatın kolaylıkla yaşanabileceği netliktedir. 	Elbette zor olan kişinin kendi "alma arzusu, bencilliği, 	egoizmi ile mücadelesidir". Yoksa öğreti bütün insanlığın 	algı prensipleri içinde her seviyede insana hitap etmektedir. 	Geçmiş ve geleceği binlerce sözcükleri köprü yaparak 	kullanarak belli senaryolar oluşturmak ve bunları insanlara 	heyecanlı bir biçimde takdim etmek her ne kadar belli bağlantılar 	doğru kullanılsa da Efendimizin ne öğretisi ne arzusudur.





	 	"BENLİK" PEYGAMBERLİĞİ (YORUM)





	 	Ama ne yazık ki, insanın bir türlü alt edemediği "ben 	bilirimciliği" ya da "herkes benim anladığım gibi 	anlasın, inandığım gibi inansın yaklaşımı" çoğu zaman 	kişileri sanki yeryüzünde Yaratan adına da konuşabilecek bir 	otorite kılmaktadır. Bu nedenle bazen kişiler "kötü 	eğilimlerinin etkisinde", ve benliklerinin olmasını 	istedikleri şekliyle hareket ederler ve insanları da kendi "kötü 	eğilimleri doğrultusunda" etkilerler. Mesela günümüzde bir 	çok "benin" peygamberliğine soyunmuş bu tarz kişiler, 	"kendileri için alma arzusunu dahi" terk edememiş bir 	durumda oldukları halde "kendi mistik tecrübelerini" 	başkalarına tasdik ettirme çabasındadırlar. Ve elbette kutsal 	yazılarda bir çok örnekte görüldüğü gibi sahte peygamberlik 	çabaları da eninde sonunda bunu yapan kişiyi ve dolayısı ile 	bu tarz kişileri izleyenleri de vurmaktadır.





	 	Yani yukarıdan verilmeyen bir şeyi sadece bir hissediş olarak 	ya da bir mezhep öğretisinin mecburi basamakları mahiyetinde 	öğrenmeden kaynaklı olarak uygulamaya kalkmak dahi "uyum 	talebesi" ilkesine ve dolayısı ile "yolun dostu" 	olma ilkesine aykırı bir yaklaşımdır. Ve bu nedenle Mesih İsa 	bizlerin özellikle bu konuda çok hassas olmamızı istemekte ve 	kendisinin dahi net bilgilerle donatılmadığını ifade 	etmektedir. Ve bize Matta'nın kaleme aldığı şekli ile bu 	bölümde esas yapmamız gerekenin elbette herşeyin bir sonu olduğu 	gerçeğinde ama sonunda bir başlangıç olduğu gerçeğinde 	yaşamamızın ve gün be gün, an be an Yaratan'ı edinerek Mesih'i 	düzeyde ve Ruh'ta yaşamımızın temel sonsuzluk hayat prensibimiz 	olduğunu hatırlatmaktadır. O zaman kim bu konularda sağa ve 	sola sapan, ileri geri öğretiş ve senaryolar oluşturuyorsa 	esasında aşırı gidenlerden olarak bir manada "benliğin 	peygamberi" olarak görülmek zorundadır. Ve bu tarz 	kişilerden sakınılması esastır.





	 	İNSAN-I KAMİL PEYGAMBERLİĞİ (TAHMİN)





	 	Özellikle Matta'nın bu bölümde yazdıklarını dikkatlice etüt 	edersek tahmin etme ile gaipten haber verme, geleceği bilme ve 	bildirmeye kalkma arasında büyük bir fark var gözümüze 	çarpmaktadır. Burada ifade edildiği gibi bir incir ağacı misali 	geleceği önden kestirmenin mümkün olduğudur. Yani bu çok özel 	yukarıdan verilen bir üst düzey maneviyat açılımı değil, 	genel vahiy çerçevesinde oldukça ayakları yere basar bir biçimde 	verilere bakarak çıkarımda bulunmaktır. Ki bu durum hem maddi 	hem de manevi hayatta elbette insanların hata yapmalarını 	engellediği gibi aynı zamanda kendilerine çeki düzen verme 	yolunu açar ve olgun birer insan olmalarına vesile olur. 	Efendimizin bizden "sona ilişkin, son günlere ilişkin" 	esas talebi, esas öğretisi bu yol üzerinedir. Ve bu bağlamda 	elbette en üst manevi düzeylerde olmasa da bir çok insan insan 	biraz mana yoluna meyletmiş kişiler için elbette gelecek için 	bir önden tahmin mümkündür. Ve bu yine de bir "sona son" 	beklentisi, felaket senaryolu filimlerin beklentisi değildir. Çünkü 	ilim ve bilim elbette önden hazırlıklı olmak için 	keşifleriyle insan olmanın şuurunda kainatın gidişini takip 	edecek ve milyonlar yıl mevcudiyetini koruyan kainatı 	izleyerek bazen doğru, bazen yanlış tahminlerde bulunacaktır. 	Ama hala tahminler tahmindir ve kati değildir. Teoriler 	teoridir henüz kati değildir. Her an her şey insan kontrolünde 	değişebilir ve her şeyi Yaratan düşünce, Yüce Yaratan 	sistemin işleyişinde her an farklı bir yönlendiriş 	oluşturabilir. Bu nedenle son hele hele mana anlamında son bizim 	için bir bilinir değildir. Ama bir bilinmez de değildir. Çünkü 	kainatta her şeyin sonu yeni bir başlangıç için mevcuttur ve 	sona doğru hareket eden herşey birtakım işaretler verir.





	 	Ama diğer tarafta kişinin "gaipten haber verme" tarzında 	ve bir manada bir takım ruhsal uygulamalarla "ruhçuluk" 	yapma seviyesinde "geleceği bildirmeye" kalkmak esasında 	tamamen mananın doğasına aykırı bir durumdur. Kişinin kendi 	mana karmaşasında kendi kendine bir çözüm arayışı çabasından 	başka bir şey değildir. Ama sorun zaman zaman bu çabalara bir 	çok insanlarında katılmaları ve kendilerine bir umut kapısı 	oluşturmaya kalkışmalarıdır. Bu durum vahimdir, çünkü burada 	sapma ve saptırma söz konusudur. Yani bir anlamda insanları "boş 	umutlarla" bugün yapmaları gerekenden uzaklaştırmak aslında 	"kötü eğilimi" harekete geçirmektir. Oysa "insan-ı 	kamil peygamberliği" dediğimiz veriler doğrultusunda tahmin 	ise insanı olgunlaştıran bir ön görü olması hasebinde 	esasında "iyi eğilimi" harekete geçirmektedir. Bu 	durumda kişi hem kendisini hem de çevresini ıslah içindedir. 	Diğer taraftan "benin peygamberliğinde" ise bir nevi 	"kraldan çok kralcılık" durum söz konusudur. Bu 	durumda böyle bir kişi Yaratan'ı edinmek, O'nunla Mesih'inde form 	eşitliğine erişmek ve bir başka deyişle "sevgi ve ihsan 	O'lanı" Mesih'inde ve Ruh'unda "benliğinden" 	yansıtmak yerine, Yaratanı "olduğu gibi kendi beni" 	yapma durumundadır, kısacası bir manada o küçücük zerre 	varlığı ile "ilahlığa" soyunmaya kalkışmaktadır.





	 	Kişinin "benin peygamberliğine soyunarak" Efendimiz 	Mesih İsa'nın "ne melekler, ne oğul" bilmez dediği bir 	kesin ön bildiriyi vermeye kalkması aslında bir manada Efendimiz 	dahil bütün manevi değerlerin ve yetkilerin üstünde olduğunu 	iddia etme konumundadır. Böyle bir konumda hiç kuşkusuz 	Yaratan'ın doğasının dışında yer almak "acılar yolunun" 	ta en arkalarına inmek anlamındadır. Bu durumu oluşturan da 	ne yazık ki kişinin kendisidir. Böyle bir kişi daha ziyade 	kendi benliğinin arzularını tatmin gayreti içinde ve çoğu 	zaman kendisi inkar dahi etse içindeki frenlenemez arzularda 	kendisini ilahi bir konumda tutma ve Yaratan'ın vasıflarını 	"sevgi ve ihsan olarak" sevgi ve ihsanda değil de daha 	ziyade "ben ve güç" olarak "ben ve güçte" 	sunma gayreti içindedir.





	 	SONUN SONSUZLUĞU





	 	Hiç kuşkusuz kilise asırlardır özellikle gerek kutsal yazıların 	gerekse Mesih İsa'nın sözleri üzerine bir çok geleceğe ilişkin 	senaryolar oluşturmuş, fikirler ileriye sürmüştür. Hala da 	sürmektedir.





	 	Geleceğe ilişkin fikirler aslında yalnızca kilise ve 	ilahiyatçıları değil çok farklı inanç ve düşüncelere sahip 	insanların da sürekli üzerinde düşündüğü, irdelediği 	konulardır. Oysa Efendimizin bir çok konudaki netliği bu konu 	üzerinde de net olunmasını gerektirmektedir. Bu bölümlerde 	söylenilen bir çok ifadeler aslında ilk yüzyılda olan 	hadiseler toplamıdır. Buna ilahiyat dilinde “preterist” bakış 	açısı diyoruz. Bahsedilenler gerçekleşmiş ve bize de hiç bir 	tuhaf olan doğal ya da toplumsal olay üzerinde bir yorumda 	bulunmamamız gerektiği söylenilmektedir. Bu hem Efendimizin bu 	bölümlerdeki ifadeleri için hem de Vahiy bölümü için esasında 	böyledir. Çünkü bir çok mecazlarla yazarların ifade ettikleri 	konular üzerinde ilahiyatlar oluşturmak mecazların ve anlatım 	biçimlerinin kendi karakteristik özellikleri arasında kaybolup 	gitme ötesinde bize bir şey kazandıracak değildir. Ve koskoca 	kilise tarihi ve ilahiyat tarihi içinde bu hep böyle olmuştur. 	Yaratan ve yaratılan ilişkisi bu kadar yorumlara bağlı bir 	ilişki olamaz Efendimiz böyle bir netlik içinde kurtuluşun temel 	kaynağının ne olduğunu adeta gözümüze sokarcasına haç 	üzerindeki ölümü ile göstermektedir. Yani esasında Yaratan'ı 	edinme, O'nun suretinde yaratılmışlığa, Mesihi düzeye çıkma 	aslında "benliği" zorlayan bir konudur. Yoksa 	ayrıntılarda boğulanacak, akademik ilahiyat bilgileri ile 	yaşanabilecek bir konu değildir. "Sevgi ve İhsan O'lanı" 	sevgi ve ihsanı gerçekten hayat doğanız olarak edinmekle 	olabilecek bir iştir. Acılar yolu dediğimiz her tür dünya 	deneyimlerimizi, yaşam modellerimizi "mana yolu" 	dediğimiz "sevgi ve ihsanı yani Yaratan'ı edinme" 	yoluna döndürmemiz esası üzerine kurulmuş çok basit bir formül 	ama uygulaması da bir o kadar akıl değil hakiki benlik inkarını 	gerektiren bir formül söz konusudur.





	 	Bunun için sonun beklentisi de ne yazık ki, bu basitlik ve 	netlikte anlaşılmak yerine senaryolara kurban edilmektedir. Oysa 	insanlık için her bir an içinde son bir anın bitişi ile 	birlikte bir an sonrasını açan ve aynı zamanda sonla sonsuzluğu 	birbirine bağlayarak sonsuz yaşamı oluşturan bir durumdur. Yani 	son ile sonsuzluk arasında son ile yeni bir başlangıç ve yeni 	bir son ve daha doğrusu bir an sonramızın sonsuzluk olduğu 	gerçeği bağlantısı vardır. Bu ciddi algılandığında 	sabitlik içindeki hareketlilik gerçeğini bize getirmektedir. Bu 	da muhteşem Yaratan'ın o envai çeşit renk harmonisi içindeki 	sabitliğinde yarattığı canlılığın en güzel 	ifadesidir. Bizce her bir zerrenin anlaşılması gerekmediği gibi 	 keşfinde de inanılmaz hazları bir arada saklamaktadır. Yani 	her bir maddi keşif muhteşem kainatı bize açtığı gibi her bir 	manevi keşifte muhteşem mana aleminin içinde madde alemi ile 	birlikte muhteşemliğini bize açmaktadır.





	 	TALEBELERİN SORUSU





	 	Daha önceleri olduğu gibi Efendimizin bir çok öğretiş ve 	buyrukları hep günlük hayatın içinde özellikle talebelerin 	akıllarına takılıp da sordukları ya da eylemleri üzerine 	bizlere sunulmuştur. Bu da bütün öğretiş ve buyrukların 	hayata yönelik olduğunun güzel bir ispatıdır. Evet, gelecek 	daha önce dediğimiz gibi hepimizi ilgilendirmektedir ve 	elbette geçmişimiz ve geçmişimizin getirileri de. Bu nedenle 	çoğu zaman dille ifade etmesek de hep gönülde sorar dururuz.





	 	Günümüzde bir çok insan hep geleceğe ilişkin bir takım ön 	bildirilerde bulunup durmaktadırlar. Bunun nedeni bu konunun 	oldukça yoğun bir biçimde sorulmasıdır. Hatta bazıları adeta 	geleceği bir manada yaşamışçasına bazı dini öyküleri ve 	verileri temel alarak ballandıra ballandıra geleceği anlatma 	gayreti içindedirler. Sanki tecrübe etmişlerdir ve üstüne 	üstlük herkesin de buna böyle inanmasını istemektedirler. Oysa 	dikkat edilirse Efendimiz ise bir liste vermekte ve talebelerini 	dolayısı ile insanlığı uyandırmakta ve uyarmaktadır. Bu 	listede yer alan ve insanlığın başına bir manada bela olan 	bütün bu zorlu durumlar gerçekte sonu getirmek için sanki bir 	yukarıdan uyandırma gibidir. Bir son gelecekse bu sonun gelmesi 	için insanlığın iyice "kendi alma arzusunun başına neler 	getirdiğinin" farkında olması gerekmektedir. Ancak 	böylelikle insan "dönüşüm ve değişime" ne kadar 	ihtiyacı olduğunu fark edebilecek ve gittiği yoldan dönerek hem 	kendi kaosunu hem de dünyasının kaosunu ıslah edebilecektir. 	İşte Efendimiz Mesih İsa esasında bunu söylemeye çalışmaktadır. 	Yani bir manada "bütün bu işaretler size bir kıyamet 	senaryosu yazdırmak yerine kendinize çeki düzen vermeniz 	içindir" demeye çalışmaktadır.





	 	Çünkü bu listede insanlığın "acılar yolu" 	yürüyüşünde ne denli zorluklarla sıkıştırıldığı daha 	doğrusu kendi kendisini sıkıştırdığı net olarak 	görülmektedir ve bütün bu olaylarda insanlık çaresizlik içinde 	esasa yönelmek için uyanmaya başlayabilecektir. Ve esas 	yaratılış gayesini keşfedebilecektir. Çünkü yaratılış 	gayesi acı çekmek değil acılar içinde "benin" 	farkındalığında "benin üstüne" çıkarak Yaratan'a 	benzeme yoluna girilmesidir. Bu yola giriş "sonu getirecek 	olandır". Bu son "benlikte kıvranan ve hep kendi kendine 	sürekli sorunlar açan insanlığın sonudur". Bu son Mesih'in 	"ölüm ve dirilişle" sunduğu muhteşem mana 	kurtuluşunun bütün insanlık için gerçekleşmiş olduğu andır. 	Bu son esasında her anın bir sonraki ana gebe olduğu noktada 	"dönüşüm ve değişim" noktasıdır.

	 	SON ÖNCESİ SONA ÇEKİŞ





	 	Bu bağlamda Mesih'in son öncesi insanlığı sona çeken yedi bir 	manada yukarıdan uyandırılış görevi yapabilecek olan yedi 	zorluğa dikkat çekmektedir. İnsanlık ancak bu yedi zorlukla 	mücadele ederken esasında sonu davet edecek yani "dönüşüm 	ve değişimle" Ruh'un gönül gözünü açması ile 	Yaratan'ı edinme yoluna çıkacaktır. Bu yol ise "benliğe, 	maddeye ölüm ve sonra Mesih'te ve Ruh'ta Yaratan'a dirim yolu 	olacaktır". Bu yol bütün insanlığın Mesih'le buluştuğu 	Mesih'e erdiği, Mesih çağının başladığı noktadır.





	 	Bu yedi zorlu konuyu esasında yedi yukarıdan uyandırılışı 	şöyle sıralamamız mümkündür; 1.Sahte Mesihler yani insanlığa 	hep kurtuluş bahşedip duran ama esas "mana yolu" 	anlamında kurtuluş bahşetmeyen sahte kurtarıcılar; 2. Sürekli 	çatışmalar, savaşlar, insanın insanı katletmesi; 	3.Ülkelerin, devletlerin, milletlerin sürekli birbirlerine kafa 	tutup durmaları, birbirlerini ezip geçmeye çalışmaları yani 	toplu halde insanların gurur ve bencilliklerinin, yalnız 	kendilerini haklı görmelerinin ve yalnız kendi çıkarlarına 	göre dünyayı okumalarının hat safhaya gelmesi; 4. İnsanlığın 	özellikle doğaya karşı bencil direnişleri sonucu doğanın 	tepkisini çekmeleri, kıtlıkların, depremlerin artması, doğal 	afetlerin sürekli olarak insanlığı vurması; 5. Akıl almaz 	zulümlerin yapılmasına dünyanın adeta yüz çevirmesi, zulmün 	bir hak olmaya başlaması; 6.Tarif edilemez bir çok sıkıntıların, 	ruhsal bunalımların, insanlığın gelişimi ile bağlantılı bir 	çok sorunların gündemde olması 7.Ve kendilerini umut taciri 	kılan ve sahte cennet ve gelecek vaadinde bulunan bir çok sahte 	peygamberlerin, kendisini insanları güdecek konumda tutan 	önderlerin görevde olması.





	 	Esasında bütün bu zorlu durumlar dünyayı sona hazırlayan 	durumlar olarak gösterilmektedir. Fakat bununla birlikte son 	değildir. Çünkü bütün bunlar dünyayı yani "acılar 	yolunda" yürüyen insanlığı "mana yoluna" 	hazırlamaktadır. Esasında son bütün dünyanı "mana 	yoluna" hazırlanmış olma hali sonrasındadır. 	Efendimizin bahsettiği o Mesihi düzey yani "kurt ile kuzunun 	bir arada oturma" düzeyi işte bütün bu zorlu aşamaların 	aşılması sonucu insanlığın kafasının bir manada dank ettiği 	"saran ışık Ruh ile yüreklerin açıldığı" ve aynı 	zamanda Mesih'in bütün yüreklere "kurtarıcı ve Efendi" 	olarak oturduğu düzeydir. İşte Mesih'in ikinci gelişi bu 	manada gerçekleşmiş olmaktadır. Çünkü böyle bir geliş bütün 	"acılar yolunun" yargı anıdır. Çünkü herkesin "mana 	yoluna" meyli "acılar yolunun" yargısıdır. Yani 	"Baba ve Ben biriz" anıdır. Yaratan'ı ifşa için 	parçalanmış ruhların Yaratan'ı tam olarak yansıttığı 	Yaratan sureti olma bütünlüğünün gerçekleştiği ve bütün 	kötü eğilimin "kişinin kendi benliği için alma" 	durumunun yargılandığı ve her şeyin "sevgi ve ihsana" 	dönüştüğü yani Ruh'ta Mesih olduğu andır.





	 	İŞARETLER İŞARET DEĞİLDİR





	 	Efendimiz sakın korkmayın! bunların olması gerek ama bu daha 	son demek değil demektedir. O zaman günümüzde bir çok 	işaretlerle günler tayin edenler, dünyanın sonu geliyor diyenler 	esasa göre, maneviyatın en üst düzey öğretişine göre tamamen 	kendi sonuçlarına varıyor demektir. Bütün işaretler dahi 	sadece "benliğinde düşmüş insanın" cansız düzeyden 	"konuşan" düzeye hareketini sağlamak için yukarıdan 	uyandırılıştır. Çünkü son ancak insanın o "büyük 	ıslah" dediğimiz düzeye yükselişindedir. O da son değil 	bir başlangıçtır.



	 	Yani Yaratan düşüncenin muhteşem işlevinde Kendisini küçük 	zerreler halindeki ruhlardan yansıtarak yeniden yansımanın 	yeniden muhteşem Kendi varlığına dönüş anıdır. Bu an 	Mesih'in gelişi anıdır. Yani insanın şimşek gibi Mesih 	bedenini oluşturarak Ruh'un saran ışığında Yaratan'a geri 	dönüş anıdır. Işığın kaynağından fışkırıp binlerce 	huzmesi İle yansıma yüzeyine tam olarak nüfuz edip o yüzeyin 	ışığı tam olarak sindirmesinden sonra karşıya yeniden 	yansıtması hadisesidir. Bütün bunların oluşması bütün 	dünyanın yazıyla kışıyla, çölüyle ormanıyla bir bütün 	halinde hareketinde dünyayı bir bütün olarak oluşturmasıdır. 	Ve sonuç hayattır ve bu hayat Yaratan'a yansımadır. O zaman 	bütün insanlığın da artısı ve eksisiyle bütünlüğünü 	tamamlaması Yaratan'a Mesih'te bol yaşam olması ve Ruh'ta ve 	gerçekte Yaratan'la buluşması "insan insanı, Yaratan 	suretini getirip Yaratana sunacaktır". Bu an Mesih'in bütün 	"benliğin kendi için almasını, günahları" yargılama 	anıdır. Bu an Mesih'in ikinci geliş anıdır. Esasında birinci 	Adem'de, ikinci Adem'de düştüğü sıfır noktasında yükselmeye 	 başlamıştır ve ikinci Adem'in yükselişinde bütünü 	Yaratan'la bütünleştirecek an ikinci geliş sanki üçüncü 	adımda ikinci Adem'in üçüncü Adem misali insanlığı Yaratan'ı 	"dönüşüm ve değişimle" edinmiş olanları "genel 	ıslaha" Yaratan'a almış olacaktır. Bu son ise bütün 	ruhların kaoslarının karşılığını bulması ve genel ıslahın 	"dönüşüm ve değişimle" "tövbe ve hükümranlığa 	ilhakla" yerli yerini bulmasıdır.





	 	SON YARATANINDIR





	 	O günü ve saati, ne gökteki melekler, ne de Oğul bilir, 	Baba'dan başka hiç kimse bilmez-Mt.24:36





	 	Bu bütün yorumları noktalayan bir ifadedir. Kısacası insana 	düşen sonun ne zaman geleceği üzerinde durmak değil, efendisi 	eve döndüğünde işinin başında bulacağı hizmetliye ne mutlu 	-Mt.24:46 ifadesi doğrultusunda hiç bir batıla, işaretlere, 	söylentilere kulak asmaksızın yoluna devam etmesidir Çünkü çok 	net olan bir şey vardır ki, bu da sürekli olarak "dönüşüm 	ve değişimde" Yaratan'la form eşitliğinde olma yolunda 	Yaratan'ı edinme yolunda Mesih'in kurtarışını her gün biraz 	daha fazla gönenerek devam etmektir. Ve sürekli olarak "uyanık 	olmak, hazır olmak" bizi neyin nasıl olacağı, ne şekilde 	olacağı, kimin kurtulacağı, kimin kurtulmayacağı şeklinde bir 	çok konu üzerinde gereksiz vakit harcayıp hikayeler oluşturmak 	ya da bir takım ilahiyatçıların girift ifadeleri ile kendilerine 	adeta yeni inanış ve dinler oluşturan kişiler gibi olmaktan uzak 	durmak demektir. Biz Adem seviyesinden Mesih seviyesine her gün 	biraz daha "dönüşüm ve değişim" sürecini işleterek 	ışığın bütün gücünü edinerek bizden aksettirme yolunda 	devam edip durmalıyız. Unutmamalıyız ki esas yaratılma gayemiz 	"Yaratan'ı yüceltmek ve O'ndan sonsuza dek haz almaktır" 	ve elbette Mesih'inde ve Ruh'unda o muhteşem O'lanı "sevgi ve 	ihsan O'lanı" varlığımızda "sevgi ve ihsan olarak" 	edinmektir ve bu sevgi ve ihsanı Yaratan'ı kendisinde gördüğümüz 	bütün insan kardeşlerimize RAB ALLAH'ın Mesih'inde ve Ruh'unda 	yaptığı gibi paylaşmaktır. Gerisi abesle iştigaldir. 	Yaratan'ın Mesih'ine ve meleklerine açıklamadıklarını 	kendilerine açıklanmış olduğunu söyleyenlerden de her zaman 	uzak durmamız gerekmektedir.





